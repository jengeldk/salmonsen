<b>Sprog.</b>

Det danske Sprog hører ligesom Svensk,
Norsk, Færøsk og Islandsk til de <sp>nordiske
Sprog</sp>, som igen er en egen Gruppe inden
for den <sp>germanske Sprogklasse</sp>. De
Egenheder, hvorved de nordiske Sprog adskiller
sig fra de andre germanske Sprog, har
imidlertid for største Delen udviklet sig i Tiden efter
Folkevandringen. Man maa derfor antage, at
de nordiske Landes Befolkning i forhistorisk
Tid har talt et Sprog, som ikke var meget
forskelligt fra det, der samtidig blev talt af andre
germanske Stammer.

Det fællesgermanske Sprog er utvivlsomt i en
fjern Fortid blevet bragt til D. ved en
<sp>Indvandring</sp>; men om Tidspunktet for denne
vides der intet med blot nogenlunde stor
Sikkerhed (den yngre Stenalder?), da man næsten
ikke har noget som helst Vidnesbyrd om D.'s
Sprog fra Tiden før vor Tidsregnings Beg. Kun
enkelte Navne paa »barbariske« Folk, som
nævnes i gr. og rom. Kildeskrifter (<sp>Kimbrer</sp>,
<sp>Teutoner</sp>, <sp>Haruder</sp>), kan med
Sandsynlighed sættes i Forbindelse med D., da man
genfinder Ordene i de jyske Landskabsnavne
<sp>Himmerland</sp>, <sp>Ty</sp>, <sp>Harsyssel</sp>
(Harboerne). Ordet <sp>Daner</sp> (<i>Danoi</i>, <i>Dani</i>) kendes først
fra Beg. af 6. Aarh. e. Kr. (Prokopios,
Jordanes). (<sp>Litt</sp>.: <sp>A. Olrik</sp>, »Danmarks
Heltedigtning« I [1903], 19).

De <sp>ældste Sprogmindesmærker</sp>
fra selve D. er nogle korte Indskrifter ridsede
med de ældre Runer paa forsk.
Brugsgenstande (nogle Vaaben og Smykker, en Kam, fl.
Brakteater, det ene af Guldhornene m. m.). De
ældste af dem hidrører fra de store Mosefund
(Viemose og Thorsbjerg), som af Arkæologerne
sættes til Beg. af Folkevandringstiden (3. ell. 4.
Aarh. e. Kr.), medens de senere Indskrifter
(Mosefund fra Nydam og Kragehul samt
Guldhornet) er eet ell. to Aarh. yngre. Det Sprog,
hvori disse Indskrifter er affattede, er i alt
væsentligt det samme, som træffes paa de
ældste sv. og norske Runemindesmærker, der i det
hele er noget yngre end de ældste danske
Indskrifter. Sproget, som alm. kaldes
<sp>urnordisk</sp>, afviger tydeligt fra det Sprog, som paa
samme Tid blev brugt af de andre germanske
Folk, deriblandt Nordboernes nærmeste
Stammefrænder, Goterne. Forskellen bestaar især i,
at Nordboerne længere end de andre Germaner
holdt fast ved de fællesgermanske Sprogformer,
medens de faa Nydannelser, som kan paavises
i de urnordiske Indskrifter, peger hen mod den
senere nordiske Sprogudvikling (se <sp>Nordiske
Sprog</sp>). (<sp>Litt</sp>.: <sp>Wimmer</sp>, »Sønderjyllands
Runemindesmærker« i »Haandbog i det
nordslesvigske Spørgsmaals Historie« [1901]; <sp>Noreen</sp>,
»Geschichte d. nordischen Sprachen«, 3. Oplag
[1913]).

Fra de Aarh., som ligger mellem
Folkevandringstiden og Vikingetidens Beg., er der kun
bevaret yderst faa (fra D. næsten ingen)
nordiske Indskrifter, hvorfor vi savner Midler til
i det enkelte at følge Gangen i den Udvikling,
som Sproget er undergaaet i denne Tid. Vi kan
kun indirekte slutte os til, at Udviklingen, som
vedvarende maa have været omtr. ens i alle
nordiske Lande, yderligere har forøget den
sproglige Modsætning mellem Nordboerne og de
andre germanske Folk.

Det nordiske Sprog, vi kender fra
<sp>Vikingetiden og den tidlige Middelalder</sp>
(omtr. 800-1050), kaldes alm.
<sp>fællesnordisk</sp> (til Forskel fra urnordisk og
»oldnordisk«). Kilderne til Kundskab om det er dels
fremmede, dels hjemlige.
Som Følge af den verdenshistoriske Rolle,
Vikingerne (Normannerne) spillede, findes en Del
nord. Ord (især Navne) i fremmede Krøniker o.
l. Værker; men ligesom mange udenlandske
Forf. ikke gør Forskel paa de nordiske Folk,
saaledes er det for os - p. Gr. a. den store
Lighed mellem de nordiske Landes Sprog i
Vikingetiden - tit svært at afgøre, fra hvilket
af de nordiske Sprog de paagældende Ord
stammer. Større sproglig Interesse end de ofte
fordrejede Navne i Krønikerne har de nordiske
Ord, som blev optaget i fremmede Landes
Sprog, idet de paa en Maade »forstenedes« d.
v. s. bevaredes i deres gl. Form upaavirkede
af de Sproglove, som senere forandrede Sproget
i Moderlandet. Særlig gælder dette om de
nordiske Laaneord i <sp>Engelsk</sp>, af hvilke sikkert
det store Flertal er laant fra Dansk, medens
en mindre Del maaske kan stamme fra de
smaa norske Kolonier i Nordengland. I det eng.
gudelige Digt <i>Orrmulum</i> (omtr. Aar 1200)
findes saaledes en Mængde »forstenede« nordiske
Ord, hvis Form tyder paa, at de er laante fra
Dansk omtr. Aar 900; hvor stærk den nordiske
Indflydelse paa den eng. Lovgivning har
været, ses bl. a. af, at der i eng. Retskilder (delvis
helt ned i 13. Aarh.) bruges Ord som <i>stefnian</i>
(stævne), <i>crafian</i> (kræve), <i>carlman</i>
(Mandsperson), <i>bonda</i> (Frimand), <i>brydlop</i>, <i>lagu</i> (d. e.
»Lov« i fællesnordisk Form). Store Mængder af
de nordiske Laaneord hører endnu til de
uundværligste i eng. Ordforraad, saaledes: <i>bask</i> (egl.
bade sig, oldn. <i>baðask</i>), <i>die</i>, <i>fellow</i>, <i>hit</i>,
<i>husband</i>, <i>ill</i>, <i>leg</i> (i den gl. Bet.: »Ben«), <i>loft</i>, <i>low</i>,
<i>meek</i> (»myg«), <i>root</i>, <i>sale</i>, <i>same</i>, <i>sister</i>, <i>sky</i>, <i>take</i>,
<i>they</i>, <i>their</i>, <i>them</i>, <i>till</i> (indtil), <i>wing</i>; andre
bruges som Dialektord i Nordengland: <i>flit</i> (flytte),
<i>gate</i> (i Betydningen »Gade«), <i>hoast</i> (Hoste),
<i>kitling</i> (Killing), <i>lait</i> (lede, søge), <i>maugh</i> (Maag,
Svoger). Endelig vidner utallige eng. Stednavne
(f. Eks. de med Endelserne -<i>by</i>, -<i>holm</i>, -<i>thorp</i>,
-<i>toft</i>, -<i>thwaite</i>) om Danernes Herredømme i
det gl. »Danelag«. (<sp>Litt</sp>.: <sp>Steenstrup</sp>,
»Danelag« [Normannerne IV, 1882];
<sp>Björkmann</sp>, <i>Scandinavian loan-words in Middle
English</i> [Halle 1900-02]; <sp>Jespersen</sp>, <i>Growth
and Structure of the English Language</i> [2. Udg.
1912]).

Nordboernes Indflydelse paa Sproget i
<sp>Normandiet</sp> har ikke været saa vidtrækkende
som den, de udøvede i England. Mange af de
normanniske Ord, som ligner de nordiske,
stammer nemlig rimeligvis ell. bevislig fra andre
germanske Sprog (Saksisk ell. Frankisk), f. Eks.
<i>biter</i> (bide), <i>digue</i> (Dige), <i>esquif</i> (Skib), <i>mague</i>
(Mave). Det er næsten kun bl. de normanniske
Egennavne, vi kan paavise sikre nordiske Laan,
men af saadanne er til Gengæld en stor Mængde
bevaret i Normandiet lige til vore Dage, f. Eks.
Personnavne (der nu bruges som
Familienavne) som <i>Chanut</i> (Knud), <i>Erec</i>, <i>Gorm</i>, <i>Heroult</i>
(Harald), <i>Quétil</i> (Ketil), <i>Tostain</i> (Thorsten),
Stednavne som <i>Appetot</i> (ældre: <i>Apletoft</i>,
»Æbeltoft«), <i>Bondeville</i> (»Bondeby«), <i>Canouville</i>
(»Knudsby«), <i>le Houlme</i> (»Holm«), <i>la Londe</i>
(»Lund«), <i>Longtuit</i> (»Langetved«), <i>Torgistorp</i>
(»Thorgilstorp«). Det omstridte Spørgsmaal, om
Normandiets Befolkning stammer fra D. eller
Norge, maa af sproglige Grunde besvares
saaledes, at der bl. de normanniske Navne findes
et lille Antal, som rimeligvis er norske, men
at langt fl. har et overvejende dansk Præg
(<i>Aage</i>, <i>Gorm</i>, <i>Knud</i> m. fl.); et Navn som
<i>Stenville</i> (nu: <i>Étienville</i>, d. e. Stensby) kan p. Gr. a.
sit e (for <i>æi</i>) kun være østnordisk (dansk).
(<sp>Litt</sp>.: <sp>A. Fabricius</sp>, »Danske Minder i
Normandiet« [1897]; <sp>Jakob Jakobsen</sp>,
»Stednavne og Personnavne i Normandiet« og
<sp>Anders Pedersen</sp>, »Nogle normanniske
Lydforhold«, begge i »Danske Studier« [1911];
<sp>Ch. Joret</sp>, <i>Les noms de lieu d'origine non
romane</i> [1913]).

Den vigtigste Kilde til Kundskab om D.'s
Sprog i Tiden fra 9. til 11. Aarh. er <sp>de
danske Runemindesmærker</sp>, der i et
Antal af over 250 er fundne rundt om i hele det
gl. danske Rige fra Danevirke til Skaane. De
Skrifttegn, som bruges paa Mindesmærkerne fra
denne Tid, er de <sp>yngre Runer</sp>, og
Indskrifterne er som oftest ridsede paa Stene, som
har været rejste til Minde om Afdøde. I Reglen
indeholder Runeindskrifterne kun Navnet paa
den, der har rejst Stenen, og paa den, til hvis
Minde den er rejst, og som oftest er de for
korte til at give os nogen Oplysning om,
hvorledes Sproget kunde bruges til
sammenhængende Fremstilling i prosaisk ell. poetisk Form; de
korteste bestaar af eet, to ell. tre Ord, den
længste (Glavendrup-Stenen) af 49 Ord; den
sproghistoriske Bet., de har, bliver saaledes
mest af formel Natur, idet de er de eneste
første Haands Kilder til Kundskab om det
danske Sprog, som det lød i Vikingetiden. En
Vanskelighed ved Brugen af Runeindskrifterne
er det, at ikke en eneste af dem er dateret. En
omtrentlig Tidsbestemmelse er det dog lykkedes
at give, dels ved Hjælp af de Indskrifter, som
omtaler hist. Personer og Begivenheder (især
Runestenene fra Jællinge, Vedelspang,
Danevirke, Hedeby og nogle Skaanske Stene), dels
ved Hjælp af Sproget og Runernes Form.

De ældste danske Runestene (f. Eks. de
sjællandske Stene fra <sp>Kallerup</sp> og fra
<sp>Snoldeløv</sp>, de fynske fra <sp>Helnæs</sp> og <sp>Flemløse</sp>)
skriver sig fra Tiden kort efter Aar 800; fra 10.
Aarh.'s første Halvdel er f. Eks.
<sp>Glavendrup-Stenen</sp> (Fyn),
<sp>Tryggevælde-Stenen</sp> (<sp>Sjælland</sp>), den mindre
<sp>Jællinge-Sten</sp> (Nørrejylland) og de to
<sp>Vedelspang-Stene</sp> (Sønderjylland), fra sidste
Halvdel den større <sp>Jællinge-Sten</sp>, og fra
c. Aar 1000 er <sp>Danevirke-Stenen</sp> og
<sp>Hedeby-Stenen</sp>; de yngste danske
Runestene er fra c. 1050; dog er Flertallet af de
bornholmske Runestene og enkelte andre
danske Stene fra Tiden efter 1050.

En anden Vanskelighed ved den sproglige Brug
af Runeindskrifterne er den, at Runernes Antal
paa denne Tid kun er 16, hvorfor der ingen Forskel
kan gøres paa <i>p</i> og <i>b</i>, <i>t</i> og <i>d</i>, <i>k</i> og <i>g</i>, og af
Vokaltegn har man kun fire, medens Sproget
har haft langt fl. Vokallyd; i det enkelte kan det
derfor ofte være umuligt at afgøre, hvilken Lyd
en Rune skal udtrykke, men ved at
sammenholde Lydbetegnelsen paa de forsk. Runestene
og ved Sammenligning med de øvrige nordiske
Sprog i ældre og nyere Tid kan man dog danne
sig et nogenlunde klart Begreb om, hvorledes
Sproget virkelig har lydt. Læser man f. Eks.
<sp>Glavendrup-Stenens</sp> Indskrift (med
Udeladelse af et Par Ord) lige efter Runerne, faar
man følgende:

<sp>raknhiltr sati stain þãnsi auft
ala.. kuþa.. haiþuiarþan þiakn ala
suniR karþu kubl þausi aft faþur
sin auk hãns kuna auft uar sin in
suti raist runaR þasi aft trutin
sin þur uiki þasi runaR at rita sa
uarþi is stain þansi ailti iþa aft
ãnãn traki</sp>.

Saaledes kan det danske Sprog aldrig have
lydt; efter de Undersøgelser, som særlig L.
Wimmer har udført, maa Udtalen have været
omtr. følgende (R betegner en fra alm. <i>r</i> forsk.
<i>r</i>-Lyd; <i>ã</i> betegner nasaleret [<i>a</i>]):

<sp>Ragnhildr satti stæin þãnnsi
øft Alla.. goða, ..hæiðwerðanþegn.
Alla syniR gærðu kumbl þåusi æft
saður sinn åuk hãns kuna øft wer
finn; en Soti ræist runaR þassi (?)
æft drottin sinn. Þorr wigi passi
runaR! At retta sa werði, es stæin
þannsi ælti eða øft annan dragi</sp>
(ordret oversat: Ragnhild satte Sten denne efter
Alle . . Gode [Høvding og Tempelforstander],
. . den hæderværdige Thegn [fribaaren Mand].
Alles Sønner gjorde Gravminde dette [egentlig
Flertal] efter Fader sin og hans Kone efter
Mand sin; men Sote ristede Runer disse efter
Herre sin. Thor vie disse Runer. Den vorde at
rette det [blive - ved Gudernes Vrede -
tvungen til atter at bringe det i Lave], som øver
Vold mod denne Sten ell. drager den [bort for
at rejse den] efter en anden).

Indskriften paa <sp>den større
Jællinge-Sten</sp> maa, efter Wimmer's Læsning, have lydt
omtr. saaledes:

<sp>Haraldr konungR bað gørwa kumbl
þøsi æft Gorm faður sinn åuk æft
þyrwi moður sina, sa Haraldr, es
seR wann Danmårk alla åuk
Norweg åuk Dani gærði kristnã</sp> (ordret
oversat: Harald Konge bad [d. e. bød] gøre
Mindesmærke dette efter Gorm, Fader sin,
og efter Tyre, Moder sin, den Harald, som sig
vandt D. alt [d. e. hele D.] og Norge og
Danerne gjorde kristne).

Det Sprog, som vi lærer at kende ved de
ældste danske Runestene, har fjernet sig
betydelig fra det urnordiske (og fællesgermanske):
<i>stæinn</i> hedder i Urnordisk: <i>stainaR</i>; <i>gørwa</i>
vilde hedde <i>garwjan</i>; derimod ligner det meget
det Sprog (»Oldnordisk«), som kendes fra
samtidige norske og isl. Skjaldekvad og fra de
ældste isl. Haandskrifter (fra omtr. Aar 1200);
Bøjningssystemet er ganske »oldnordisk«. Akk.
Hank. <i>faður sinn</i>, Akk. Hunk. <i>moður sina</i>,
Flertalsformerne <i>syniR</i>, <i>runaR</i>, <i>kumbl</i>.
Lydsystemet er ligeledes i alt væsentligt
fællesnordisk, f. Eks. ved Bevaringen af Diftongerne
i <i>stæin</i> og <i>ræist</i>. <sp>Ordforraadet</sp> er
mærkeligt ved at have bevaret fl. gl. nordiske Ord,
ikke alene saadanne, som stod og faldt med
Hedenskabet: <i>wl</i> (hedensk Helligdom, jfr
Viborg), <i>kumbl</i>, <i>goði</i>, <i>þulR</i> (hedensk Vismand),
men ogsaa mere ell. mindre dagligdags Ord
som <i>sa</i> (den), <i>sasi</i> (denne), <i>es</i> (som), <i>froðr</i>
(vis), <i>raðspakR</i> (raadsnild), <i>uhæimskR</i>
(forstandig), <i>hwatr</i> (rask), <i>werr</i>. (Ægtemand), alt
sammen Ord, der ikke kendes fra andre danske
Kilder end Runeindskrifterne. Rigest som
sproglige Kilder er Runeindskrifterne m. H. t.
<sp>Personnavnene</sp> (især Mandsnavnene), hvis
Antal er omtr. 270. Mange af Navnene bestaar efter
ældgammel (urnordisk og fællesgermansk) Skik
af to Led, som hver især har en »Betydning«
(se <sp>Navn</sp>), f. Eks. <i>Asbjørn</i>, <i>Astrid</i> (<i>asfriðr</i>),
<i>Gudmund</i>, <i>Thorsten</i>, <i>Ragnhild</i>, <i>Sigmund</i>,
<i>Sigtryg</i>, <i>Gunulv</i>; men ved Siden af disse findes
ogsaa en stor Mængde korte Navne (opr.
Kælenavne ell. Tilnavne): <i>Aage</i>, <i>Aase</i>, <i>Alle</i>, <i>Kale</i>,
<i>Gyda</i>, <i>Toke</i>, <i>Tove</i> - <i>Svend</i>, <i>Karl</i>, <i>Broder</i>, <i>Bonde</i>,
<i>Knud</i>, <i>Brun</i>, <i>Rød</i> o. s. v. Navne af fremmed
Oprindelse er næsten ukendte paa Runestenene.

Skønt Sproget paa de danske Runestene i det
hele har et fællesnordisk Præg, var der dog
allerede i Vikingetiden enkelte
<sp>Dialektforskelligheder</sp>, hvorved den danske
Sprogform skilte sig fra det fællesnordiske Sprog;
i 9. Aarh. bortfaldt <i>h</i> foran <i>r</i> (<sp>RoulfR</sp> for
ældre <sp>HroulfR</sp>, isl. <i>Hrólfr</i>); i Løbet af 10.
Aarh. bliver Afvigelserne fra det fællesnordiske
fl.: Diftongen <i>æi</i> trækkes sammen til <i>e</i>, <i>åu</i> til
ø (<i>stenn</i> for <i>stæinn</i>, <i>døðr</i> for <i>dåuðr</i>}, <i>d</i>
indskydes mellem <i>nn</i> og <i>r</i> (<sp>mandr</sp> for <sp>mannr</sp>,
isl. <i>maðr</i> m. fl.). Først i Begyndelsen af 11.
Aarh. er dog
<sp>Dialektforskellighederne</sp> saa store, at vi kan tale om en virkelig
<sp>Sprogsplittelse i Norden</sp>, idet Norsk
og Islandsk danner en Gruppe for sig (<sp>de
vestnordiske Sprog</sp>), der i fl.
Henseender afviger fra Dansk og Svensk (<sp>de
østnordiske Sprog</sp>), hvilke sidste i Beg. kun
afveg ubetydelig fra hinanden (se <sp>Nordiske
Sprog</sp>).

Som Eksempel paa en Runeindskrift med
fremtrædende danske Sprogejendommeligheder kan
nævnes Hedeby-Stenen fra c. Aar 1000, hvis
Indskrift, efter Wimmer, maa have lydt: <sp>ÞorlfR
resþi sten þannsi, hemþegi Swens,
æftiR Erik felaga sinn, es warð
døðr, þå drængjaR satu um Heðaby;
en hann was styrimandr, drængR
harða goðr</sp>. (Thorlv rejste Sten denne,
Hjemfælle Svends, efter Erik, Fælle sin, som
blev død [døde] da »Drenge« [tapre Mænd] sad
om [belejrede] Hedeby; men han var
Styremand [Skibsfører], en Dreng [Helt] saare god).
I norsk-isl. Sprogform vilde Indskriften lyde:
<i>Þórólfr reisti stein penna, „heimþegi“ (hirðmaðr)
Sveins, eptir Eirík félaga sínn, es varð dauðr,
þás drengir sátu um Heiðabæ; en hann vas
styrimaðr, drengr harða góðr</i>.

Som man ser, er Forskellen paa den danske
og den norsk-islandske Sprogform ikke større,
end at man kan forstaa, at Datidens Nordboer
endnu havde en levende Følelse af Nordens
Enhed i sproglig Henseende og kaldte deres
fælles Tungemaal med eet Navn: <i>donsk tunga</i>.

(<sp>Litt</sp>.: <sp>Wimmer</sp>, »De danske
Runemindesmærker«, I-IV [1895-1908], jfr samme Værk
i »Haandudgave ved Lis Jacobsen« [1914];
<sp>Noreen</sp>, »Gesch. der nord. Sprachen«, 3. Oplag
[1913]).

En Paavisning af, hvorledes det danske Sprog
i det enkelte har udviklet sig efter Runeperioden,
er meget vanskelig, da vi saa at sige helt
mangler Optegnelser paa Dansk fra Tiden mellem
<sp>Midten af 11. og Slutn. af 13. Aarh.</sp>
Selv Runestenene fra denne Tid er meget faa;
bl. de mærkeligste kan nævnes en Sten fra
<sp>Tillise</sp> paa Lolland (Slutn. af 11. Aarh.) og den
Skaanske <sp>Åsum-Sten</sp> (c. 1210), rejst til Minde
om Ærkebiskop Absalon og Esbjørn Mule. Man
er saaledes især henvist til de Slutn., som kan
drages af Navnene i lat. Diplomer (det
ældste fra D. er dateret 6. Jan. 1135),
<sp>Nekrologier</sp>, <sp>Annaler</sp>, <sp>Krøniker</sp> o. desl. Af
særlig Vigtighed er den lundske Gavebog (udg.
af <sp>C. Weeke</sp> 1884-89), hvis ældste Haand
er fra Midten af 12. Aarh., idet Navnene ofte
har danske Bøjningsendelser: <i>obiit Guthserc,
filius Agga; Ønder</i> (»Øjvin«) <i>presbiter</i> o. s. v.
Navnene hos <sp>Sakse</sp> er derimod kun delvis
danske, da mange af dem er laante fra isl. Kilder
og gives i den norsk-isl. Form. Indskrifterne
paa de ældste danske <sp>Mønter</sp>, hvoraf nogle
er skrevne med Runer, er ofte Uforstaaelige
p. Gr. a., at Ordene er stærkt forkortede. (<sp>Litt</sp>.:
<sp>O. Nielsen</sp>, »Olddanske Personnavne« [1883]; <sp>A.
Olrik</sp>, »Kilder til Sakses Oldhistorie«, I [1892]).

En virkelig Litt. paa Dansk faar vi først
omkring Aar 1300, c. 100 Aar efter de ældste isl.
Haandskrifter. Hvad <sp>Indholdet</sp> angaar, er
den ret ensformig, da den især bestaar af
Optegnelser af de gl. danske Landskabslove. Af
Lovhaandskrifterne er eet (<i>codex runicus</i> af
Skaanske Lov) skrevet med Runer (men
afskrevet efter et Haandskrift med lat. Bogstaver), de
andre med lat. Bogstaver. De vigtigste af
Lovbøgerne er: <sp>Skaanske Lov</sp> og <sp>Skaanske
Kirkelov</sp> (udg. af P. G. Thorsen [1853] og
Schlyter, »Skånelagen« [1859]), <sp>to
sjællandske</sp> Love (der med vilkaarlige Navne kaldes
resp. <sp>Valdemar</sp>'s og <sp>Erik</sp>'s Love) samt
<sp>Sjællandske Kirkelov</sp>, <sp>Jyske Lov</sp>
(udstedt af Valdemar II 1241) (alle udgivne af
P. G. Thorsen, »D.'s gamle Provinslove« 1852
- 53) og <sp>Flensborg Stadsret</sp> (udg. af
Thorsen, »Stadsretter for Slesvig, Flensborg
o. s. v.« [1855]). Næsten lige saa gamle er
nogle <sp>Lægebøger</sp>: »Harpestreng« (udg. af
Marius Kristensen 1908) og en lidt yngre dansk
Lægebog, det Arna-Magnæanske Haandskrift
Nr 187, 8vo, udg. af Saaby (1886); et Par
Brudstykker af <sp>Legender</sp> o. desl. er udg. af
Brandt (Gammeldansk Læsebog, S. 56) og i
<i>Transactions of the Cambridge Philological
Society</i> (1902). Spredt ind i <sp>latinske
Diplomer</sp> o. desl. findes desuden en Mængde danske
Ord (f. Eks. i »Ribe Oldemoder«, udg. af O.
Nielsen [1869] og »Testamenter fra D.'s
Middelalder«, udg. af Kr. Erslev [1901]); først og
fremmest gælder dette om <sp>Kong
Valdemar's Jordebog</sp> (udg. af O. Nielsen, 1873),
som med sine Tusinder af Stednavne, der
næsten altid gives i rent dansk Form, i Reglen er
den ældste Kilde, hvortil danske Stednavne kan
føres tilbage (<sp>Joh. Steenstrup</sp>, »De danske
Stednavne« [1908]).

Det Sprog, som kendes fra de nævnte Skr,
kaldes mest passende <sp>ældste-dansk</sp>. Det
afviger kendeligt fra det samtidige norsk-isl.
og skiller sig ligeledes paa en Del Punkter fra
det ældste Svensk, som det dog i det hele staar
meget nær. Ældste Dansk er dog ikke noget
ensartet Sprog; der har inden for det danske
Sprogomraade udviklet sig fl. Dialekter, som
mere ell. mindre stærkt præger alle Datidens
Skr; der gaves f. Eks. ikke noget fælles
Retssprog, men hver af de gl. Landskabslove er
skrevet i sin Sprogart, der henh. bærer et
<sp>skaansk, et sjællandsk</sp> eller et <sp>jysk</sp>
Præg.

Som Prøver paa Lovsproget fra de forsk.
Landsdele kan flg. Stykker tjene:

I. Af <sp>Skaanske Lov</sp> (efter
<sp>Runehaandskriftet</sp>):

Kærær flatføring at han hauær æi sua got sum
hanum uar iattat, þa uiti bondæn þæt mæþ
tuiggia manna uitni ok tyltær eþe at han hafir
sua got sum han iattaþæ hanum, ællær
þingmæn uisæ til dughande mæn at latæ uite at
han hafir sua got sum han ma litæ at, uil han
æi logh se ok æi æftir goþræ mannæ asyn uiþær
uaræ, þa fare han bort ok kænni sialfum sæ ok
fa ængin pænning af þy ær han gaf, utæn han
uili atær til fare ok litæ at sliku sum han hafþe
førræ.

<sp>Oversættelse</sp>: Klager en Fledføring (en,
som har overdraget sin Ejendom til en anden
mod Optagelse i dennes Husstand) over, at han
har det ej saa godt, som der blev lovet ham,
da bevise Bonden det med to Mænds Vidnesbyrd
og »Tyltered« (12 Mededsmænd), at han har det
saa godt, som han lovede ham, ell. Tingmændene
skulle sende troværdige Mænd (»Dannemænd«)
derhen for at lade føre Bevis for, at han har
det saa godt, som han kan være tilfreds med;
vil han ej se Lov (modtage Ed af Modparten)
og ej være til Stede (blive, hvor han er) efter
gode Mænds Besigtelse, da fare han bort og
beskylde det sig selv (tage Skade for Hjemgæld)
og faa ingen Skilling af det, som han gav,
medmindre han vil drage tilbage dertil (til det Sted,
hvor han var) og være tilfreds med sligt
(saadant Vilkaar), som han havde før.

II. Det samme Afsnit lyder i <sp>Valdemar's
sjællandske Lov</sp>:

Kærær flætføring at han hauær ey swa got,
som hanum var iat. tha witæ bondæ thet mæth
tyugge manne-witnæ oc tyltær eth, at han hauær
swa got sum han iatæ hanum, ællær thing men
wisæ til gothæ men at latæ witæ, at han hauær
swa got, at han ma litæ at. Wil han ey logh se
oc ey æftær gothæ men asyun withær wæræ,
tha faræ burt oc fa ækki af thet thær han gaf,
num thes at han vil aftær til faræ oc litæ at
slict sum han hafthæ førræ.

III. Af <sp>Fortalen til jyske Lov</sp>:

Mæth logh skal land bygiæs. æn wildæ hwær
man oruæs at sit eghæt. oc latæ mæn nytæ
iafnæth tha thurftæ man ækki logh with. æn
ængi logh ær æmgoth at fylghæ sum sannænd.
hwaræ sum man æuær um sannænd. thær skal
logh letæ hwilkt ræt ær. waræ æi logh a landæ
tha hafuæ hin mest thær mest mattæ gripæ.
thy skal logh æftær allæ mæn gøræs. at rætæ
men oc spakæ. oc sakløsæ nytæ theræ ræt oc
spæcth. oc folæ oc vrætæ mæn ræthæs thet thær i
loghæn ær scriuæn. oc thuræ æi for thy
fulcummæ theræ unskop thær thæ hauæ i hughæ.
wæl ær thæt oc ræt at thæn thær gusz ræszlæ.
oc rætæns ælskugh ma æi lokkæ til goz. at
høfthings ræslæ oc landæns withærlogh for fangæ
them at gøræ illæ. oc pinæ them of the gøræ illæ.

<sp>Oversættelse</sp>: Med Lov skal Land
bygges (ordnes). Men vilde hver Mand nøjes med
sit eget og lade Folk nyde Billighed, da
behøvede man ikke nogen Lov. Men ingen Lov er
saa god at følge som Sandhed; der, hvor man
tvivler om Sandhed, der skal Loven oplede
(afgøre), hvad Ret er. Var ej Lov i Land, da
havde den mest, der mest kunde gribe. Derfor
(af den Grund) skal Loven gøres efter alle
Mænd (efter alles Tarv), for at retsindige og
fredelige og uskyldige (skikkelige) Folk kan
nyde (godt af) deres Retfærdighed og
Fredsommelighed, og Daarer og uretfærdige Folk kunne
frygte det, som i Loven er skrevet, og derfor
ikke vove at fuldbyrde deres Ondskab, som de
havde i Sinde. Vistnok er det ogsaa retfærdigt,
at den, som Frygt for Gud og Kærlighed til
Retten ej kan lokke til det gode, at Frygt for
Høvdingen og Landets Straffelov forhindrer
dem (d. e. ham) i at handle ilde og straffer dem,
hvis de handle ilde.

De vigtigste Ejendommeligheder ved Sproget
i de ældste danske Skr er flg.:

Hvad <sp>Lydsystemet</sp> angaar, kan mærkes,
at de fællesnordiske <sp>Konsonanter</sp> i alt
væsentligt er bevarede; vi finder saaledes, ligesom
i Nutidens Svensk og Norsk, <i>p</i>, <i>t</i>, <i>k</i> <sp>efter
Vokal</sp>, altsaa: <i>gripæ</i>, <i>bitæ</i>, <i>akæ</i>, svarende til
det danske Skriftsprogs <i>gribe</i>, <i>bide</i>, <i>age</i>. I
Forlyd er Lyden <i>þ</i> bevaret og holdes adskilt fra <i>t</i>;
i Reglen betegnes Lyden <i>þ</i> med <i>th</i> (som i
Engelsk), Bogstavet <i>þ</i> er derimod meget sjældent
i Haandskrifterne med lat. Bogstaver: et
<i>Hus-Tag</i> hedder saaledes <i>thak</i>, et Tag, <i>Greb</i>, hedder
<i>tak</i>. Den vigtigste Afvigelse fra det
fællesnordiske Konsonantsystem er, at det Bortfald
af <i>h</i> foran <i>n</i>, <i>l</i>, <i>r</i>, som allerede var begyndt
i 9. Aarh., nu er fuldt gennemført, altsaa: <i>nævæ</i>
for oldn. <i>hnefi</i>, <i>las</i> (et Læs), oldn. <i>hlass</i>, <i>ræthæs</i>
(frygte), oldn. <i>hræðask</i>.

Tydeligere end Konsonanterne viser
<sp>Vokalsystemet</sp> den Stilling, ældste Dansk indtager
bl. de nordiske Sprog. Den dansk-svenske
Overgang <i>æi</i> til <i>e</i>, <i>âu</i> og <i>øy</i> til <i>ø</i>, som allerede
kunde spores paa Runestenene, viser sig nu
gennemført i en lang Række Ord: <i>leghæ</i> (oldn.
<i>leiga</i>, en Leje), <i>ben</i> (oldn. <i>bein</i>), <i>øghæ</i> (oldn. <i>auga</i>,
Øje), <i>løs</i> (oldn. <i>lauss</i>), <i>løsæ</i> (oldn. <i>leysa</i>, løse),
<i>høræ</i> (oldn. <i>heyra</i>). Ogsaa m. H. t.
Omlydsfænomenerne afviger ældste Dansk (og Svensk)
fra Norsk-Islandsk (»Oldnordisk«) til oldn. <i>sok</i>

(Sag), <i>lond</i> (Lande), svarer <i>sak</i> og <i>land</i>
(derimod <i>børn</i>, oldnordisk <i>born</i>); Oldnordisk har
Omlyd under Bøjningen af Verberne, f. Eks.
<i>taka</i> (tage) - <i>hann tekr</i>, men ældste Dansk
har <i>takæ</i> - <i>takær</i>, dog har Jysk <i>han fær</i>
(farer), <i>gær</i> (gaar) med flere; ligeledes
har Oldnordisk Omlyd i Fortid Konjunktiv:
<i>hann væri</i> (var), <i>færi</i>, men ældste Dansk
har han <i>waræ</i>, <i>foræ</i> (Svensk han <i>vore</i>, <i>fore</i>).
Størst Afvigelse fra det fællesnordiske viser
Behandlingen af Endevokalerne, idet de to
Hoveddialekter, Sjællandsk og Jysk, i St f. <i>a</i>, <i>i</i>
og <i>u</i> i Endelserne næsten altid har faaet en
Lyd, der skrives <i>æ</i>: <i>bæræ</i>, <i>bondæ</i>, <i>waræ</i> (oldn.
<i>bera</i>, <i>bóndi</i>, <i>váru</i>, Svensk <i>bära</i>, <i>bonde</i>, <i>voro</i>);
Skaansk slutter sig derimod i dette Punkt som
oftest til Svensk: det hedder f. Eks. <i>manaþ</i>
(Maaned), men <i>faþer</i>, <i>gamal</i>, men i Hunkøn
<i>gamul</i>. I Jysk (særlig i Flensborg Stadsret) er
Endelsen derimod ofte helt bortkastet: <i>liuænd</i>
(levende), <i>ølkun</i> (»Ølkone«) o. s. v.

For at man skulde kunne danne sig en klar
Forestilling om, hvorledes Sproget har <sp>lydt</sp>,
maatte man ogsaa vide, hvorledes <sp>Accenten</sp>
har været, men selve Kilderne giver os ingen
Oplysning derom; der er dog Sandsynlighed for,
at Sproget har været mere <sp>melodisk</sp> end
Nutidens Dansk, idet man rimeligvis har haft
»Ordtoner« med musikalsk Stigning og
Sænkning af Stemmen (se <sp>Accent</sp>) ligesom i
Nutidens Norsk og Svensk samt, inden for det
danske Sprogomraade, i Skaansk og fl. af
Dialekterne i det nordøstlige Sønderjylland.

M. H. t. <sp>Bøjningssystemet</sp> har ældste
Dansk i højere Grad end noget af de andre
samtidige nordiske Sprog fjernet sig fra det
fællesnordiske. Dette var et udpræget
Kasussprog, der nøje adskilte fire Kasus baade i
Substantiver og i Adjektiver; i de ved de gl.
danske Love repræsenterede Dialekter ser vi
tydelig Overgangen til Nutidens sproglige
Standpunkt med een Form svarende til opr. Nom.,
Akk. og Dativ. I ældste <sp>Skaansk</sp> har
<sp>Substantiverne</sp> kun bevaret enkelte Spor af
en særlig Nominativform (<i>þiufær</i> o. desl.); i
øvrigt har Akk. fortrængt Nom., medens Dat. og
Gen. holdes adskilte (Nom. Akk. <i>þiuf</i>, Dat.
<i>þiufi</i>, Gen. <i>þiufs</i>, Plur., Nom., Akk. <i>þiufa</i>, Dat.
<i>þiufum</i>, Gen. <i>þiufa</i>); i <sp>Sjællandsk</sp> og især
i <sp>Jysk</sp> har Akk. som oftest ogsaa fortrængt
Dat. (afset især fra staaende Udtryk som <i>a thingi</i>,
paa Tinge, og at <i>aræ</i>, ad Aare, d. e. til næste
Aar), saaledes at man i Ental faar Bøjningen:
Nom., Akk., Dat. <i>thiuf</i>, Gen. <i>thiufs</i>, i Flertal:
<i>thiufæ</i> som Fællesform for alle Kasus; p. Gr. a.
de gl. Endevokalers Overgang til <i>æ</i> kan man
endogsaa (især i Jysk) finde Ord, der helt
mangler Kasusbøjning; svarende til oldn. Nom.
<i>vika</i>, Akk., Dat., Gen. <i>viku</i>, Plur., Nom., Akk.
<i>vikur</i>, Dat. <i>vikum</i>, Gen. <i>vikna</i> har nuv. Dansk
<i>Uge</i>, <i>Uges</i>, <i>Uger</i>, <i>Ugers</i>, men ældste Jysk har
Formen <i>ukæ</i> overalt. - For <sp>Adjektivernes</sp>
Vedk. gør ældste Skaansk endnu Adskillelse
mellem fire Kasus (Mask. Nom. <i>aldær</i>, Akk.
<i>allan</i>, Dat. <i>allum</i>, Gen. <i>alz</i>, Plur., Nom. <i>alli</i>, Akk.
<i>alla</i>, Dat. <i>allum</i>, Gen. <i>aldra</i>); i Jysk og
Sjællandsk er Dativformerne forsvundne, og i
Flertal bruges i alle Kasus Formen <i>allæ</i>, medens
man i Ental kan finde Nom. <i>allær</i> (ved Siden af
<i>al</i>) og Akk. <i>allæn</i> (ved Siden af <i>al</i>). -
<sp>Verberne</sp> har omtr. helt mistet den gl.
Personbøjning (<i>iæk</i>, <i>thu</i>, <i>han hauær</i>, <i>wi</i>, <i>i</i>, <i>the</i>, <i>hauæ</i>);
dog findes Endelsen <i>t</i> i 2. Person af de stærke
Verbers Fortid: <i>thu tokt</i>, <i>bøzt</i> (bød, befalede),
ligeledes <i>thu skalt</i>, <i>maat</i>, sjældnere findes
særlige Former for 1. Person (i Jysk: <i>æc døpæ</i>, i
Sjællandsk: <i>wi witum</i>); Endelsen -<i>um</i> i 1.
Person Flertal, findes dog endnu som Regel i
Skaansk; men i øvrigt er Personbøjning næsten
helt ophørt. Selv <sp>Talbøjning</sp>, som det nuv.
Skriftsprog endnu ikke helt har sluppet, er af
og til opgivet, særlig i Jysk, f. Eks. <i>flæræ</i> (flere)
<i>worthær taknæ</i>.

Medens saaledes Lyd- og Bøjningssystemet i
mange Henseender er kommet Nutidens Sprog
temmelig nær, viser <sp>Ordføjningen</sp> paa
mange Punkter store Afvigelser fra nuv. Dansk.
<sp>Ordstillingen</sp> er ofte forsk. fra Nutidens:
<i>taka arf allan ok fullan</i> (tage hel og fuld Arv),
<i>næstæ frændær børnæ</i> (Børnenes nærmeste
Frænder), <i>husfrø thær barn havær</i> (Husfrue,
som har et Barn), <i>then ær eld i sætte</i> (den,
der satte Ild paa). I mange Tilfælde, hvor
Nutidsdansk bruger Omskrivninger ved
Præpositioner, kan ældste Dansk have Konstruktioner,
som minder om det fordum stærkt udviklede
Kasussystem; <sp>Akkusativ</sp>: <i>sighlæ hart
wæthær</i> (sejle <sp>for</sp> haardt Vejr), <sp>Dativ</sp>: <i>got
hostæ</i> (godt <sp>for</sp> Hoste), <sp>Genitiv</sp>: <i>hwær
theræ</i> (enhver af dem). <sp>Ubestemt Artikel</sp>
bruges ikke i Lovene: <i>fær bonde sun køpfærth</i>
(drager en Bondesøn paa en Købmandsrejse),
ligeledes anvendes i Reglen ikke »ubestemt«
Subjekt: <i>tha bøtæ swa myclæ minnæ</i> (saa bøde
man saa meget mindre). <sp>Konjunktiv</sp>
bruges i enkelte Slags Bisætninger: <i>swa sum stalæ
i hans hus</i> (som om han stjal) o. s. v.

Ogsaa <sp>Orddannelsen</sp> er nær beslægtet
med Oldsprogets; saaledes bruges en Mængde
nu sjældne ell. helt opgivne Afledningsendelser
f. Eks. -<i>daghæ</i> (<i>bardaghæ</i>, Slag, <i>ardagh</i>,
Pløjning), -<i>endæ</i> (<i>fæghrendæ</i>, Skønhed), -<i>næth</i>
(<i>thiufnæth</i>, Tyveri, <i>samnæth</i>, Samling, jfr
nuv. Dansk: <i>Levned</i>), -<i>lek</i> (<i>brethlec</i>,
Bredde, <i>besklec</i>, Bitterhed) o. s. v. Paa lgn. Maade
har <sp>Ordforraadet</sp> et renere nord. Præg end
Sproget i nogen af de flg. Perioder, idet de
allerfleste af de Ord, som bruges i Lovene, er
arvede fra fællesnordisk Tid, og bl. disse Ord
findes mange, som nu for længst er tabte i
Rigssproget ell. erstattede med Laaneord: <i>anlæt</i>
(Ansigt), <i>døn</i> (Lugt), <i>flæt</i> (Gulv, Hus), <i>grith</i>
(Fred), <i>gæzlæman</i> (Vogter), <i>iævæ</i> (tvivle), <i>kwith</i>
(Bug), <i>thæssæ lund</i> (paa denne Maade, jfr
»ingenlunde«), <i>os</i> (Saft), <i>siwæl</i> (rund), <i>syniæ</i>
(nægte), <i>thæft</i> (Smag), <i>øpæ</i> (raabe), <i>thot</i> (selv
om), <i>of</i> (hvis), <i>æm mykit</i> (lige saa meget) o. s. v.
<sp>Fremmedordene</sp> er meget faatallige; fl.
af dem har rimeligvis allerede været optagne i
fælles-nordisk Tid, saaledes de opr. lat. Ord
<i>kaal</i>, <i>kapæ</i> (Hovedbedækning, »Kaabe«), <i>kistæ</i>,
<i>køpæ</i>, <i>pund</i>, <i>win</i>, <i>æplæ</i>; med Kristendommen
er indkommet gr.-lat. Ord som <i>biskop</i>, <i>diauæl</i>,
<i>kirkiæ</i>, <i>klostær</i>, <i>cristæn dom</i>, <i>munk</i>, <i>mæssæ</i>,
<i>præst</i>, <i>prouæst</i>, <i>ængæl</i> o. s. v. Mange af disse
Ord er næppe laante direkte fra Latin, men er
optagne i den Form, som eng. og tyske
Missionærer brugte. Fra <sp>Oldengelsk</sp> stammer
endvidere Ord som Navne paa Ugedage
(<i>syndagh</i>, <i>mandagh</i>, <i>othænsdagh</i> o. s. v.), <i>fastæ</i>
(Faste), <i>skrift</i> (Skriftemaal), <i>skruth</i>
(Præstedragt), <i>lærthær</i> (lærd); opr. <sp>oldsaksiske</sp>
(ell. oldfrisiske) er Ord som <i>hærræ</i>, <i>mænnæskæ</i>,
<i>sial</i> (Sjæl), <i>thianæste</i> (Gudstjeneste), <i>hanzkæ</i>. I
Landskabslovene findes derimod kun yderst faa
mellemnedertyske (plattyske) Laaneord, f. Eks.
<i>hizæ</i>, <i>opænbar</i>, <i>iunkhærræ</i> (Junker), <i>greuæ</i>,
<i>hærtugh</i>, <i>widuæ</i> (Enke); men dette hænger
sikkert sammen med Lovsprogets konservative
Karakter; de andre Kildeskrifter viser, at flere af
de tyske Laaneord, som præger Sproget i den
senere Middelalder, allerede var optagne før
Aar 1300.

I det hele staar Sproget i de ældste danske
Skr utvivlsomt paa et ældre Standpunkt, end
det <sp>talte</sp> Sprog ved Aar 1300 kan formodes at
have gjort. Forskellen paa Dialekterne er
ganske vist tydelig i Lovhaandskrifterne: i Skaanske
Lov skrives f. Eks. <i>iak</i> (jfr nuv. Skaansk og
Bornholmsk <i>ja</i>); i Erik's sjællandske Lov bruges
baade <i>iak</i> og <i>iæk</i> (jfr nuv. sjællandske <i>jæj</i> og
<i>jæ</i>, Skriftsprogets <i>jeg</i>); i Haandskrifter af jyske
Lov bruges <i>æk</i> og <i>ak</i>; jfr nuv. (sønder- og
nørre-) jysk <i>æ</i> og <i>a</i>; men meget tyder paa, at
Forskellen paa de <sp>talte</sp> Dialekter har været
større, end man ligefrem kan se af
Haandskrifterne. Der havde m. a. O. allerede før Aar
1300 udviklet sig et <sp>litterært Sprog</sp>, der
indeholdt den første Spire til et fællesdansk
Skriftsprog, og som især udviklede sig under
Paavirkning af de <sp>sjællandske
Sprogarter</sp>. Grundlaget for Lovsproget maa sikkert
søges mange Aarh. forud for de ældste
Haandskrifters Tid i de mundtlige Foredrag, hvori
Retten blev bekendtgjort paa Landstingene, og
Retsreglerne er derfor ofte formede som korte,
klare, delvis endogsaa rimede Sætninger, der
let bed sig fast i Hukommelsen. (<sp>Litt</sp>.: <sp>G. F.
V. Lund</sp>, »Det ældste danske Skriftsprogs
Ordforraad« [1877]; <sp>Lyngby</sp>, »Udsagnsordenes
Bøjning i jyske Lov« [1863]; <sp>Wimmer</sp>,
»Navneordenes Bøjning i ældre Dansk« [1868];
<sp>Bertelsen</sp>, »Dansk sproghistorisk Læsebog«
[1905]; <sp>Dahlerup</sp>, »Flensborg-Haandskriftet
af Jyske Lov« [i »Nord. Tidsskr. for Filologi«,
3. Rk., 17. Bd]; <sp>Axel Kock</sp>, »Die alt- u.
neuschwed. Accentuierung unter
Berücksichtigung der anderen nord. Sprachen« [1901]; <sp>Lis
Jacobsen</sp>, »Studier til det danske Rigssprogs
Historie«, I [1910] jfr »Danske Studier« 1910,
S. 208; <sp>Marius Kristensen</sp>,
»Fremmedordene i det ældste danske Skriftsprog« [1906]).

Slutn. af Middelalderen ell. <sp>sidste
Halvdel af 14. og hele 15. Aarh.</sp> (Tiden fra
Valdemar Atterdag til Unionens Ophør)
karakteriseres bl. a. ved den livlige Forbindelse
mellem D. og Udlandet; S. fra øvede de Plattysk
talende Hanseater deres Indflydelse, mod N.
bredte det danske Herredømme sig over Norge
og Sverige. <sp>Litteraturen</sp> i denne Periode
har omtr. samme Karakter som den øvrige
europ. Middelalderlitteratur, og de danske Skr
er for en stor Del Overs. fra fremmede Sprog.
De vigtigste Værker, hvoraf de fleste er fra 15.
Aarh., er: <sp>gudelige Bøger</sp> (Den ældste
danske <sp>Bibeloversættelse</sp>, udg. af
Molbech 1828, <sp>Lucidarius</sp>, udg. af Brandt 1849,
<sp>Thomas a Kempis</sp>, udg. af Rønning 1885,
<sp>Henrik Suso</sp>, <sp>Legender</sp> og
<sp>Postiller</sp>, for en Del udg. af Brandt i Dansk
Klosterlæsning 1865, en Del Bønnebøger, endnu
ikke udgivne), yngre Haandskrifter af de gamle
<sp>Love</sp> og <sp>Stadsretter</sp> (Erik Klipping's
Byret udg. af <sp>Secher</sp> i Universitets-Jubilæets
Blandinger I, Vederlagsretten udg. af
Rosenvinge, Gl. danske Love V 1827), <sp>Gilde</sp>- og
<sp>Lavsskraaer</sp> (udgivet af C. Nyrop 1895-
1904), Aarbøger og Krøniker (udg. af
Lorenzen 1887 ff.), <sp>Mandeville's Rejse</sp>
(udg. af Lorenzen 1882), <sp>Karl Magnus
Krønike</sp>, <sp>Eufemiaviserne</sp> m. fl.
<sp>Ridderdigte</sp> (Romantisk Digtning fra Middelalderen,
udg. af Brandt 1869-77), den danske
<sp>Rimkrønike</sp> (udg. af Molbech 1825 og af Holger
Nielsen, 1895-1911), Hr. <sp>Mikael</sp>'s Rimværker
(udg. af Molbech 1836); Gl. danske <sp>Dyrerim</sp>
(udg. af Brøndum-Nielsen, 1908); <sp>Peder
Laale</sp>'s Ordsprog (udg. af A. Kock og C. af
Petersens 1889-94); mange <sp>Diplomer</sp> (et Udvalg
udg. af Molbech og Petersen 1858, andre
Samlinger især ved O. Nielsen: Kjøbenhavns
Diplomatarium 1872 ff., Jyske Tingsvidner 1882 m. fl.;
Missiver udg. af W. Christensen 1912-14; det
ældste ægte Diplom paa Dansk er fra 1371). De
gl. danske <sp>Folkeviser</sp> maa ligeledes
henregnes til denne Tid, skønt de fleste af
Haandskrifterne er fra 16. og 17. Aarh. (se
<sp>Grundtvig</sp>, »D.'s gl. Folkeviser«, II, S. XII).

Sproget i denne Periode, der i Sproghistorien
som oftest kaldes »<sp>gammel-dansk</sp>«, er især
mærkeligt ved de mange Brydninger og deraf
flg. Usikkerhed i Sprogformen. <sp>Gammelt</sp> og
<sp>nyt</sp> brydes, idet man i samme Værk kan finde
samme Ord i en meget gl og en meget ny
Form (Rimkrøniken har baade: <i>mek thotthæ</i> og
<i>mek thøcthæ</i>, Lucidarius: <i>vatnæt</i> og <i>wanneth</i>,
<i>han skop</i>, og <i>han skaptæ</i>), ligeledes brydes
<sp>hjemligt</sp> og <sp>fremmed</sp>, især Latin og
Plattysk, men under Unionstiden ogsaa Dansk og
Svensk, idet sv. Ordformer ret ofte
forekommer i danske Skr, medens til Gengæld det
danske Sprog øver en stærk Indflydelse paa Sproget
i Sverige og endnu mere i Norge. Endelig finder
der en Kamp Sted mellem de forsk. danske
<sp>Dialekter</sp>; ganske vist er det sjældent -
selv i Diplomerne, der ofte er skrevne af
Almuesfolk - at træffe »ren Dialekt« (f. Eks. Jysk
som: <i>then stein, som wi soth nør neyr i mosse
i jen gammel pøth imodh e engh</i> o. s. v.), i Alm.
er det kun enkelte Ord ell. Former, der røber
Skriverens Hjemstavn, medens de mest
afstikkende Dialektejendommeligheder undgaas (selv
Jyder skriver <i>jech</i> o. desl., ikke <i>ac</i>), og i fl. Skr
er Sprogformen saa blandet, at det ikke er
muligt at afgøre, hvor de er skrevne. En særlig
Karakter har Sproget i de Dokumenter, som
hidrører fra Regeringen, idet de gennemgaaende
er affattede i et ret ensartet Kancellisprog, hvis
Grundlag er Sprogformen i de sjællandske Love;
det sjællandske Lovsprog faar saaledes mere og
mere Karakter af D.'s fælles Statssprog.

En Hovedvanskelighed ved de gammeldanske
Værker er den inkonsekvente
<sp>Retskrivning</sp>, der i mange Henseender stemmer med
den samtidige plattyske; i Flæng bruges f. Eks.
<i>i</i>, <i>y</i> og <i>j</i>: <i>for mynæ sinder skild</i> (for mine
Synders Skyld), ligeledes <i>c</i> (<i>ch</i>, <i>ck</i>) og <i>k</i>:
<i>schomaghere</i>, <i>chenne</i>; Lyden <i>v</i> kan udtrykkes ved
<i>v</i>, <i>w</i>, <i>u</i>, <i>f</i>, <i>uf</i>, <i>wf</i>, <i>ff</i>, <i>ffu</i>, <i>ffw</i> o. s. v. (<i>bleff</i>,
<i>nærffwerendis</i>, <i>graffuen</i>); man finder <i>meth</i> og
<i>met</i> (med), <i>thit</i>, <i>tit</i> og <i>tith</i> (dit) o. desl. Snart
finder man Forsøg paa etymologisk, snart paa
fonetisk Skrivemaade: <i>øge</i>, <i>øghe</i>, <i>øue</i>, <i>øye</i>, <i>sige</i>,
<i>sighe</i>, <i>sie</i> o. s. v.

Som Sprogprøver hidsættes:

I. Af <sp>Lucidarius</sp>:

»Pater noster« giordhæ ihesus christus selleff,
oc hun ær saa ath syæ: Wor father, ther i
hymærighæ ær, helliest ær tith naffn, thil kommæ
tith righæ, tyn williæ skal wæræ saa paa jordhen
som i hymmelen, Gyff oss i daw worth daulighæ
brødh, Oc forlath oss woræ brøthæ, sosom wi
forlathæ them ther woss om moth brydhæ, Oc
ledh woss ey i frestelsæ, Men frels wos aff alth
onth, Amen. I thennæ bøn begyndes (Variant:
kwngiøres) wor herres welliæ, oc forthy syes
hun effther tyendhæ (tiende, stille) messæ. Then
offræ wi guth i handh, oc worthæ sosom hans
williæ ær.

II. Af »Kvinders Urtegaard«:

Thenne viise man ok ædelige kong, kong
Salomon, blan andre visdoms ord tha taler han
instet (et Sted) besynderlige (særlig) om then
aller edeligste kræatur som er en døgdelig ok
god qwynne, so syendis: Lige som solen met sit
skyn po hemelyn er gantske deglig ok fawer ok
er verden megit glædelig, so er ok en god
qwynne, met syn twcth ok faffwer synd, gantske
deglig ok fawer, ok er it got ligginde fææ vdi
syn bonnes huss, ok er syn hosbonnes daglige
glede. Thisligest alle tieneste folk og hioon
(Tyende) gleder sig viid en god døgdelig
spyserinde (Madmoder) ok lige som solen er verdens
dronnyng, so er ok gode døgdelige qwynner
verdens glæde. Ty alle then glæde i verden er,
hwn er aff høffwiske ok tuctige danne quinner.

Flere af Ejendommelighederne ved Sproget i
Tiden 1350-1500 havde utvivlsomt allerede
udviklet sig før Aar 1300, men kendes fra den
ældste danske Litt. kun som Undtagelser,
medens de i 14. og 15. Aarh. bliver til regelmæssig
brugte Sprogformer.

De vigtigste af de <sp>Lydovergange</sp>, som
udmærker Gammeldansk, er flg.: I Forlyd gaar
det gamle <i>þ</i> (<i>th</i>) over til Lyden <i>t</i> (som dog ofte
skrives <i>th</i>): ældste Dansk <i>thiuf</i>, gammeldansk
<i>tiuff</i>. Efter Vokal gaar <i>p</i>, <i>t</i>, <i>k</i> over til <i>b</i>, <i>d</i>, <i>g</i>:
ældste Dansk <i>gripæ</i>, gammeldansk <i>gribe</i>, <i>bitæ</i>
- <i>bide</i>, <i>akæ</i> - <i>age</i>; som oftest repræsenterer
i disse Tilfælde <i>b</i> Lyden [<i>v</i>], <i>d</i> betegner Lyden
[ð], og <i>g</i> Lyden [g]; i mange Tilfælde kan <i>v</i>
(<i>ff</i>), <i>ð</i> (<i>dh</i>, <i>th</i>) og <i>g</i> (<i>gh</i>) gaa over til at blive
Halvvokal (Led af en Diftong) ell. helt
»forsvinde«, saa at vi kan faa Sprogformer som:
<i>sagdhe</i>, <i>saudhe</i> og <i>sade</i> (smlg. nydansk <i>sa</i>),
<i>læther</i>, <i>læir</i> og <i>lær</i>. - Den gl. Forskel paa <i>ll</i>
og <i>ld</i>, <i>nn</i> og <i>nd</i> ophører; ældste Dansk har
<i>fallæ</i>, men <i>haldæ</i>, <i>finnæ</i>, men <i>bindæ</i>, i 15. Aarh.
skrives derimod baade <i>falde</i>, <i>falle</i>, <i>holde</i>, <i>holle</i>,
<i>finde</i>, <i>finne</i>, <i>binde</i>, <i>binne</i>; Udtalen har sikkert
i alle Tilfælde været ens, nemlig med
»<sp>mouilleret</sp>« <i>l</i> og <i>n</i>, hvilke Lyd man undertiden har
betegnet ved de stumme <i>d</i>'er. For
<sp>Vokalernes</sp> Vedk. er Nydannelserne mindre
gennemgribende. Ved en »fremadvirkende« Omlyd gaar
(især i østdansk) <i>ia</i> over til <i>iæ</i>: <i>gialdæ</i> - <i>giælde</i>,
<i>iafn</i> - <i>iefn</i> o. desl. Allerede i ældste Dansk
var det gl. lange <i>a</i> begyndt at nærme sig i Lyd
til <i>å</i>; denne Overgang fuldendes nu, hvad man
ser af Stavemaader som <i>mool</i> (Maal), <i>for</i> (Faar)
o. s. v., og et nyt <i>å</i> udvikler sig af opr. kort <i>a</i>
især foran (opr.) <i>ld</i> og <i>rth</i>, samt ofte efter <i>v</i>:
<i>hollæ</i> (af <i>haldæ</i>), <i>gaard</i> (af <i>garth</i>), <i>wogn</i> (af
<i>wagn</i>). - M. H. t. <sp>Vokalernes Længde</sp>
sker der ved Aar 1300 en vigtig Forskydning,
idet man paa den Tid begynder (med faa
Undtagelser) at <sp>forkorte</sp> lange Vokaler foran
dobbelt Konsonant (oldn. <i>nátt</i> havde langt <i>a</i>,
dansk <i>Nat</i> har kort <i>a</i>), medens opr. kort Vokal
<sp>forlænges</sp> foran enkelt Konsonant, der
efterfølges af Vokal: oldnordisk <i>tala</i>, <i>bera</i> havde
<sp>korte</sp>, dansk <i>tale</i>, <i>bære</i> <sp>lange</sp> Rodvokaler;
dog fordobles <i>m</i> efter Vokal (undtagen <i>i</i>),
hvorfor vi faar korte Vokaler i <i>dømme</i> (opr. <i>dømæ</i>),
<i>Tømme</i> (opr. <i>tømæ</i>). Disse Lydovergange
gennemføres allerede i 14. Aarh. Vi har saaledes,
især i Slutn. af 15. Aarh., faaet et Lydsystem,
som endogsaa paa visse Punkter havde fjernet
sig mere fra ældste Dansk, end Nutidens
Rigssprog har gjort (smlg. f. Eks. ældste Dansk
<i>dagh</i>, gammeldansk <i>daw</i>, nuv. Dansk <i>Dag</i>).
Rimeligvis er ogsaa den nuv. <sp>Accentuering</sp>
paa denne Tid blevet gennemført, i det mindste
maa det for Rigssproget og de fleste Sprogarter
karakteristiske »Stød« være udviklet i Slutn. af
Unionstiden at dømme bl. a. efter den
Beskrivelse af Dansk, som gives af en sv. Forf. i 16.
Aarh.: <i>the tryckia ordhen fram, lika som the
willia hosta</i>.

Den Vaklen m. H. t. Sprogformerne, som i
det hele udmærker Gammeldansk, viser sig
ogsaa i <sp>Ordenes Bøjning</sp>, saaledes at
Resterne af det gammelnordiske Bøjningssystem
bliver sjældnere og sjældnere, medens Sproget
samtidig nærmer sig Nutidens. Bl.
<sp>Substantivernes</sp> Flertalsendelser kan der endnu ved
Aar 1500 (og senere) træffes gl. Former: <i>godæ
quinnæ, all righæ och landh; ny klædhe; blanth
paradisæ trææ</i>; men desuden finder man (delvis
endogsaa ved Aar 1300) yngre Former som
<i>ughær</i> (ældste Dansk <i>ukæ</i>); <i>manghæ par klædher;
trær; mangæ lande</i>. - Genitivmærket -s trænger
mere og mere frem og bruges ofte i alle 3 Køn
og i begge Tal: <i>goodh koness dør; myn modhers
søn; inghen wuenners rad</i> (Uvenners Raad);
<i>foræ mynæ synners skyll; theres kongæ</i> o. s. v.;
men ogsaa paa dette Punkt træffes gl. Former
som: <i>thin hustruæ ord oc hennæ røst, hennis</i> (!)
<i>forældre oc hennæ</i> (!) <i>brugome; andre manne
afæktan</i> (Angreb); <i>for theræ homood skild</i>, ell.
Omskrivninger som: <i>en enkkæ hennes søn</i>. Den
vigtigste Afvigelse fra Nutidens Rigssprog er,
at Substantivernes gl. Køn er bevaret, saaledes
hedder det: <i>døthæn han, løcken hun, hughen</i>
(Sindet) <i>han, tungen hun</i>; ogsaa ved Artiklen
gøres der i nogle Haandskrifter Forskel paa
Hankøn og Hunkøn, idet der i Hunkønsord
bruges -<i>en</i>, i Hankønsord -<i>ind(h)</i> - det
efterhængte <i>d</i> betegner »mouilleret« Udtale af <i>n</i> -:
<i>solen</i> (Hunkøn) <i>oc manyndh</i> (Hankøn), <i>jordhen</i>,
<i>hemmælind</i>. Under Bøjningen af <sp>Adjektiver</sp>
og <sp>Participier</sp> kan man i Gammeldansk
endnu finde den gl. Endelse -<i>er</i> i Hankøn
Ental: <i>han war døther</i>; <i>en godher man</i>; <i>Adam
war skapter</i>; men den opfattes ikke mere som
<sp>Nominativsendelse</sp>: <i>meth wredher hw</i>;
<i>udy onder leffneth</i>, udelades ofte i Hankønsord:
<i>en godh man</i>; <i>han war fødh af jomfruæ maria</i>,
og kan ogsaa føjes til Hunkønsord: <i>met fedher
kool</i> (fed Kaal) <i>ok stekther hønæ</i>. Især i Jysk
kan -<i>t</i> falde bort i Intetkøn Ental: <i>thet ær af
dygdher full</i>; <i>torffwet wordher rijg</i>; i Skaansk
bevares derimod jævnlig de gl. Endelser
uforandrede: <i>thet skal allom mannom witerlikt
waræ</i>; <i>hafwa folla makt ok alla</i>. <sp>Verbernes</sp>
Talbøjning bevares som Regel; men mange
Former - særlig i jyskfarvede Skr - viser, at
Talesproget i fl. Egne havde opgivet den
konsekvente Brug af Flertalsformerne: <i>allæ fuglæ
som hedher volucres pa latine</i>; <i>the faar</i>; <i>the
gik</i>; <i>tha skall bodhæ heden oc cristen seth</i>; <i>the
kan</i>; <i>i seer</i>; i Passiv gøres der ligeledes endnu
ofte Forskel paa Ental og Flertal: <i>thet spørs,
hwadh som manneligh gørs, thet giffs, ieg slos,
ther gaffs</i>; men de nuværende Tostavelsesformer
kan ogsaa bruges i Ental: <i>thet spøries</i>; <i>han
giffues</i>; <i>Christi legome tagis nedher</i>. - Som
Mærke for 2. Person i Fortid af stærke Verber
bruges Endelsen -<i>t</i>: <i>thu gaft</i>, <i>sath</i> (du saa),
ligeledes <i>tw skalt, thu wilt</i>; men fra de Verber,
hvis Rod ender paa Tandlyd: <i>thu weest</i> (ved),
<i>bøst</i> (bød), overføres Endelsen -<i>st</i> ogsaa til
andre Verber: <i>thu gaffst, togst</i>, ja endogsaa <i>tw
ærst</i>, og undertiden træffer vi helt ny Former
som <i>thu skall, wil thu</i>. Ved Siden af den opr.
danske Imperativ Flertal paa -<i>er</i> (<i>vaker oc
bedær</i>) bruges ogsaa (især i svenskfarvede Skr)
Endelsen -<i>en</i>: <i>løsen them ok ledhen til mech</i>.
I øvrigt er Personbøjningen, der allerede i
ældste Dansk var ved at ophøre, nu næsten helt
forsvunden. Ligesom i Nutidens Talesprog føjes
personlige Pronominer ofte som en Slags Endelse
til Verbet: <i>ieg skall haffuet</i> (have det); <i>thu
sigeræt</i>; <i>the sculæ bæren</i> (bære ham) <i>til jorthæ</i>;
<i>han scal beholdæn</i> (beholde den).

Paa den gammeldanske <sp>Syntaks</sp>' Omraade
er nogle af de vigtigste Afvigelser fra ældste
Dansk og Tilnærmelser til Nydansk, at der
gøres en udstrakt Brug af <sp>Artiklerne</sp>, baade
den bestemte og ubestemte: <i>Maanen driffuer
dugghen for soolæn need aff skyæn til iordhen,
- tha war een fromber man i een stadh som
kalles Nicomedia</i>; »ubestemt« (formelt) Subjekt
findes ofte: <i>thær war en prest hedh Abiathar,
- ther kom ey en tijl lande hiem</i>, ell.
afvigende fra Nutidens Sprogbrug; <i>wi læse aff, at thet
war een man, hwilken som haffdæ twenne
sønær</i>. - <sp>Præpositionerne</sp> har for en
stor Del mistet den gl. Styrelse, <i>til</i> styrede
tidligere udelukkende Genitiv, men i Gammeldansk
træffes f. Eks. <i>han stak till hannum</i>. -
Ligesom paa Sproglærens andre Omraader staar
ogsaa i Ordføjningen gammelt og nyt ved Siden
af hinanden: <i>nogre theeris lymmer</i> (nogle af
deres Lemmer), men: <i>en aff the iaffninge</i>; særlig
i Poesi er gammeldags Konstruktioner og
Ordstillinger alm.: <i>han redh trongen vey och
mørken liedh</i>; <i>en gammel frwæ oc wijs</i>; Konjunktiv
bruges ret ofte: <i>soffnædæ han</i> (faldt han i Søvn),
<i>tha gullæ</i> (gjaldt) <i>tet hans liff</i>; <i>ey blæstæ han
so fast wdhen hanum dreffue nøtth til</i>; <i>hawdhæ
iech wist, how</i> (hvo) <i>thu waræ</i>.

M. H. t. <sp>Orddannelsen</sp> foregaar der i
Gammeldansk en stor Udvikling; vel kan man
endnu finde nogle af de fra ældste Dansk kendte
Afledninger (<i>fæyrendæ</i>, Skønhed, <i>styld</i>, Tyveri,
<i>ardagh</i>, Pløjning; <i>gølle</i>, forgylde, <i>ødhkænn</i>, let
at kende, <i>wansæmæ</i>, Uenighed o. s. v.); men det
Orddannelsesmiddel, som mere og mere trænger
igennem, og som giver Sproget dets fra det
ældste Lovsprog forsk. Præg, er den store
Mængde <sp>plattyske</sp> (mellemnedertyske)
<sp>Afledningsendelser</sp> (Suffikser) og
<sp>Forstavelser</sp> (Præfikser), som ikke alene
optages tillige med de paagældende fremmede
Ord, men ogsaa efter en stor Maalestok føjes til
nordiske Stammer; Eksempler paa plattyske
<sp>Endelser</sp> er: -<i>agtig</i> (<i>delaktigh</i>, <i>swigactig</i>,
<i>tienstactigh</i>), -<i>bar</i> (foruden <i>openbar</i>, ogsaa:
<i>dyræbar</i>), -<i>else</i> (af Plattysk -<i>else</i> og -<i>[e]nisse</i>;
<i>beschermellse</i>, <i>omgengelse</i>, <i>nærværelse</i>,
<i>tilladelse</i>), -<i>ere</i> (<i>hovere</i>, <i>hantere</i>), -<i>eri</i> (<i>thyvery</i>,
<i>kettery</i>), -<i>hed</i> (<i>falskhet</i>, <i>kierlicheth</i>, <i>klarheth</i>,
<i>kyskheth</i>, <i>mildhiet</i>), -<i>inne</i> (<i>førstinne</i>, <i>grefinnæ</i>,
<i>keyserinne</i>, <i>løffynnæ</i>), -<i>isk</i> (<i>høwisk</i>, <i>udlendisch</i>)
m. fl. De almindeligste plattyske
<sp>Forstavelser</sp> er: <i>be</i>- (<i>begere</i>, <i>begraffue</i>, <i>behaghe</i>,
<i>beholle</i>, <i>beqwem</i>, <i>beskiærmæ</i>, <i>bespisæ</i>, <i>betale</i>,
<i>betæncke</i>, <i>bewisæ</i>), <i>for</i>- (<i>forclare</i>, <i>forladhe</i>,
<i>forraade</i>, <i>forstaa</i>, <i>forsømme</i>), <i>und</i>- (<i>unfallæ</i>,
<i>undfange</i>, <i>undløbe</i>), i et Par Ord forekommer
ogsaa <i>an</i>- (<i>andeel</i>, <i>andsekt</i>, <i>anamme</i>, <i>anskrigh</i>,
<i>anfald</i>), hvorimod de mange tyske Ord med
Forstavelserne <i>ge</i>- og <i>er</i>- tilhører senere Tider.

Aldrig har i det hele taget det danske Sprog
modtaget en saa stærk Paavirkning fra
Udlandet, som i Slutn. af Middelalderen. I Hundredvis
optoges <sp>mellemnedertyske</sp> Ord delvis
allerede i 13., men især i 14. og 15. Aarh., og de
indlemmedes saa fuldstændig i Sproget, at de nu
for største Delen slet ikke opfattes som
fremmede. At give en blot nogenlunde udtømmende
Fortegnelse over de nedertyske Laaneord, som
blev optaget i Løbet af Middelalderen, vilde
her være umuligt; som Eksempel anføres kun
(som Regel med Nutidens Retskrivning) et lille
Udvalg hentet fra forsk. Begrebssfærer: <sp>agte</sp>,
<sp>Arbejde</sp>, <sp>begribe</sp>, »<i>behænnelig</i>«,
<sp>behøve</sp>, <sp>Billed</sp> (»<i>belet</i>« ell. »<i>belædæ</i>«.), <sp>blive</sp>,
<sp>Borger</sp>, <sp>Brask</sp> (og <sp>Bram</sp>), <sp>Bøddel</sp>,
<sp>dejlig</sp>, <sp>dog</sp>, »<i>embitzman</i>« (Bet.: 1)
Øvrighedsperson, 2) Haandværker), <sp>Fare</sp>, <sp>Farve</sp>,
»<i>fastelawind</i>«, <sp>Formue</sp>, <sp>fortære</sp>,
<sp>fremmed</sp>, <sp>fri</sp>, <sp>frygte</sp>, <sp>Fængsel</sp>, »<i>gantzæ</i>« ell.
sjældnere »<i>gantske</i>«, <sp>Gæk</sp>, <sp>Haab</sp>,
<sp>hoffærdig</sp>, <sp>jammerlig</sp>, <sp>jo</sp> (»<i>jo raskeræ jo
bæthræ er thet</i>«), <sp>Jæger</sp>, <sp>Kaar</sp> (Valg),
<sp>Karse</sp>, <sp>kejse</sp> (vælge), <sp>Krig</sp>, <sp>Kræft</sp>,
<sp>Kræmmer</sp>, <sp>Kunst</sp>, <sp>Lugt</sp> (ældste Bet.:
<sp>Luft</sp>), <sp>Maade</sp>, <sp>Magt</sp>, <sp>Mast</sp>, <sp>mene</sp>,
<sp>Naktegal</sp>, <sp>Oldermand</sp>, <sp>Orlov</sp>, <sp>pleje</sp>,
<sp>pligtig</sp>, <sp>raabe</sp>, <sp>Rygte</sp>, <sp>Røver</sp>,
<sp>saadan</sp>, <sp>Selskab</sp>, <sp>Skade</sp> (Fortræd), <sp>ske</sp>,
<sp>Skomager</sp>, <sp>Skræder</sp> (smlg. <sp>Schrøder</sp>,
<sp>Schrader</sp>), <sp>Skulder</sp>, <sp>Slagter</sp>, <sp>smuk</sp>,
<sp>stolt</sp>, <sp>straks</sp>, <sp>Svoger</sp>, <sp>Sværdfeger</sp>,
<sp>tilforn</sp> (mellemnedertysk <i>tovoren</i>), <sp>trind</sp>,
<sp>Tvedragt</sp>, <sp>tøve</sp>, <sp>understaa</sp>, <sp>Vilkaar</sp>,
<sp>Ædelsten</sp>, <sp>Ære</sp>, <sp>øve</sp>. - Ogsaa
<sp>romanske</sp> o. a. Fremmedord optoges som oftest med
Plattysk som Mellemled: <sp>Basun</sp>,
mellemnedertysk <i>basune</i>, lat. <i>bucina</i>; <sp>Eventyr</sp>, mnt.
<i>eventur(e)</i>, fr. <i>aventure</i>; <sp>Foged</sp>, mnt. <i>voget</i>,
lat. <i>(ad-)vocatus</i>; <sp>færme</sp>, mnt. <i>vermen</i>, lat.
<i>confirmare</i>; <sp>rund</sp>, mnt. <i>runt</i>, fr. <i>rond</i>, lat.
<i>rotundus</i>; <sp>Støvle</sp>, mnt. <i>stevel</i>, ital. <i>stivale</i>,
lat. <i>æstivale</i>.

Kampen mellem de nordiske og de fremmede
Ord viser sig ofte ved, at man uden Forskel i
Bet. bruger dem begge: <i>styld oc thyvery</i>,
<i>begynnelse och uphoff</i>, <i>cortiner</i> (Gardiner) <i>eller
dretther</i>, <i>ieth eller loffuen</i>; men Resultatet er i Alm.
blevet, at de fremmede har sejret over de
nordiske, hvoraf de fleste helt er fortrængte af
Nutidens Rigssprog: <i>genest</i> (straks), <i>røne</i> (prøve),
<i>øbe</i> (raabe), <i>sivel</i> (rund), <i>e</i> (jo), <i>Sejletræ</i> (Mast),
<i>ærvede</i> (Arbejde), for ikke at tale om de
Tilfælde, hvor de plattyske Ord kom ind som
Bærere af ny Begreber (<sp>Kræmmer</sp>, <sp>Skræder</sp>)
o. s. v. Ogsaa <sp>Personnavnene</sp> mister i Løbet
af Middelalderen en stor Del af det rent
nordiske Præg, de havde haft i Vikingetiden. I
de første Aarh. efter Kristendommens Indførelse
var dog Navnene fra Hedenskabets Tid næsten
eneraadende; men i 12. Aarh. begynder de kat.
Helgennavne at blive alm., og ved Slutn. af
Middelalderen har de saa at sige helt fortrængt
de nordiske Navne, saaledes at kun nogle faa
af dem har holdt sig uafbrudt fra Oldtiden til
vore Dage, f. Eks. <i>Aage</i>, <i>Knud</i>, <i>Erik</i>, <i>Ole</i>, <i>Troels</i>
(Thorgils), <i>Karl</i>, <i>Svend</i>, <i>Espen</i>, <i>Inger</i>, <i>Ingeborg</i>.
De internationale Helgennavne forkortedes og
omformedes dog i D. efter danske Sproglove,
saaledes at vi faar af <sp>Johannes</sp>: <i>Jon</i>, <i>Jønes</i>,
<i>Jens</i>; <sp>Petrus</sp>: <i>Peder</i>, <i>Per</i>; <sp>Benedictus</sp>:
<i>Bent</i>; <sp>Nicolaus</sp>: <i>Nigles</i>, <i>Niels</i>; <sp>Severinus</sp>:
<i>Søvren</i>, <i>Søren</i>; <sp>Laurentius</sp>: <i>Laurens</i>, <i>Lars</i>;
<sp>Helena</sp>: <i>Ellen</i>; <sp>Elisabeth</sp>, <i>Elsebe</i>, <i>Else</i>;
<sp>Katharina</sp>: <i>Karen</i>; <sp>Cæcilia</sp>: <i>Sidsel</i>, <i>Sidse</i>
m. fl.

Forholdet mellem <sp>Skrift</sp> og <sp>Tale</sp> er
naturligvis vanskeligt at bestemme; der kan dog
ikke være nogen Tvivl om, at Talesproget for
alle Stænders Vedk. - ligesom langt ned i den
flg. Tid - har været vedk. Egns Dialekt, og at
Dialekterne i 15. Aarh. havde udviklet de
vigtigste af de Ejendommeligheder, der udmærker
dem i Nutiden. At det litterære Sprog i fl.
Henseender har været forsk. fra Talesproget, ser
man bl. a. af de mange meningsløst tilføjede
stumme Bogstaver, saasom: <i>han fordh</i> (for,
rejste), <i>han svordh</i> (svor), <i>bygthing</i> (Byting),
<i>eyntenæ</i> (enten) o. s. v. Helt fremmede for
Talesproget var sikkert ogsaa de <sp>Latinismer</sp>,
som forekommer især i Overs. (f. Eks. den
ældste Bibeloversættelse), men ogsaa af og til i
»originale« Værker (f. Eks. Diplomer); herhen
hører <sp>Gerundiver</sp> som <i>Aldrigh skalt thu
tiæ thet som talæ skulendis ær</i>; <i>atlæ mæn soo
nærwærindes som komme skulendis</i>; og
Konstruktioner som: <i>ath stridheskullænde</i> (for at
kæmpe); <i>en man sex alnæs høwhethz</i> (6 Alen i
Højde); <i>jngonghet æller styfftedhe gillæ</i> (lat.
<i>inito convivio</i>). Noget tilsvarende gælder om de
<sp>svenske</sp> Ord og Bøjningsformer, som findes
dels i nogle fra Svensk oversatte Skr, der er
udgaaede fra danske <sp>Birgittinerklostre</sp>,
dels i enkelte andre Skr (Karl Magnus'
Krønike), hvortil der ikke kan paavises nogen sv.
Original. Man finder f. Eks. Sprogformer som
<i>een asna</i> (sv. <i>åsna</i>), <i>likama</i>, <i>nalkes</i> (sv. <i>nalkas</i>),
<i>aff syndenæ</i> (Syndernes) død, <i>thænne timen</i>,
<i>gaan til thet kastel</i> o. s. v. Sproget i de mest
svenskfarvede Skrifter har man kaldt
<sp>Birgittinersprog</sp> (se <sp>Birgittinerordenen</sp>),
hvilket dog ikke maa opfattes som et Sprog,
der har været <sp>talt</sp> i Birgittinerklostrene, hvad
man ser af, at f. Eks. Breve fra danske
Birgittinernonner og fl. a. Skr, som stammer fra
Birgitta's Klostre, ikke bærer noget svenskagtigt
Præg.

Det Indtryk, man faar af Sproget i de fleste
gammeldanske Skr, er i det hele ret ynkeligt;
medens det ældste danske Lovsprog udmærker
sig ved en kraftig Oprindelighed, savner
man baade Stil og Naturlighed i de fleste Skr
fra 15. Aarh.: i Oversættelserne lægger de
fremmede Originaler et Tryk paa den danske
Oversætter, og i de »poetiske« Skr mærker man
idelig Rimnød. Undtagelser er enkelte gudelige
Digte (især Hr. Mikael's) og Rimkrøniken; en
fyndig Udtryksmaade, som minder meget om
det gl. Lovsprog, træffer vi i Ordsprogene. Men
den mest glimrende Undtagelse er dog de gl.
<sp>Folkeviser</sp>, hvis Sprog, trods den poetiske
Form, sikkert er det, som bedst afspejler den
levende danske Tale ved Middelalderens Slutn.
Folkeviserne er ogsaa de eneste gammeldanske
Værker, som i nogen synderlig Grad har haft
direkte Bet. for de nyere Tiders Sprog, idet
baade deres karakteristiske Ordforraad (<sp>den
væne Maar</sp>, <sp>gyldne Spange</sp>, <sp>Fore</sp> [d.
e. Adfærd], <sp>Bøgen faldt paa</sp>), deres
særegne Udtryk (<sp>red sig under Ø</sp>, <sp>smile
under Skind</sp>) og hele deres koncise
Fortællemaade har udøvet den største Indflydelse
paa de danske Digtere fra Ewald og
Oehlenschläger til Drachmann og vore Dages Lyrikere.
Sproghistorisk Bet. har dog alle Periodens Skr,
idet man i dem ser det nuv. danske Rigssprog
langsomt udvikle sig, saaledes at vi ved
Middelalderens Slutn. har et Sprog, der trods en
Del gammeldags Former kommer Nutidens
temmelig nær. (<sp>Litt</sp>.:
<sp>Litteraturhaandbog</sp>: <sp>C. J. Brandt</sp>, »Gammeldansk Læsebog«
[1857]. <sp>O. Kalkar</sp>, »Ordbog til det ældre
danske Sprog« [1300-1700; 1881 ff.]; <sp>Lyngby</sp>,
»Dansk og svensk litteratur og sprog i 14. og
15. årh.« og <sp>E. Jessen</sp>, »Danske
bøjningsformers historie«, begge i »Tidsskrift for
Philologi og Pædagogik« V [1864]; <sp>P. K.
Thorsen</sp>, »Nogle punkter af den danske
sproghistorie« i »Udsigt over philologisk Samfunds
Virksomhed«, II [1880-94]; <sp>V. Bennike</sp> og
<sp>M. Kristensen</sp>, »Kort over danske
Folkemaal med Forklaringer« [1898-1912]. Om de
<sp>mouillerede Lyd</sp>: <sp>Vilh. Thomsen</sp>,
»Nogle ejendommeligheder i den danske
retskrivning« i »Forhandlinger paa det 4. nordiske
Filologmøde« [1893]. Om <sp>Vokallængde</sp>: <sp>V.
Boberg</sp>, »Danske Vokalers Kvantitet« i
»Arkiv för nordisk filologi« XII [1896].
<sp>Ordforraadet</sp>: <sp>Clara Holst</sp>, »Studier over
middelnedertyske Laaneord i Dansk« [1903]; <sp>Ida
Marquardsen</sp>, »Der Einfluss des
Mittelniederdeutschen auf das Dänische« i: Paul und
Braune: »Beiträge zur Gesch. der deutschen
Sprache« XXXIII; <sp>Marius Kristensen</sp>,
»Fremmede Personnavne i Dansk« i »Blandinger
udgivne af Universitets-Jubilæets danske
Samfund« II).

Som en ny Periode i Sprogets Historie kan
<sp>Tiden 1500-50</sp> paa en vis Maade
betragtes, skønt den i mange Henseender er nær i
Slægt med 15. Aarh. Mest afviger den fra den
foregaaende Tid ved <sp>Litteraturens Art</sp>.
I 15. Aarh. blev <sp>Bogtrykkerkunsten</sp>
indført, den ældste med Aarstal mærkede Bog, som
er trykt i D., er fra 1482; Antallet af trykte
Bøger fra 15. Aarh. er dog meget ringe, og kun
een af dem (Rimkrøniken) er paa Dansk;
enkelte af de i det foregaaende nævnte Skr (f. Eks.
<sp>Hr. Mikael</sp>, <sp>Peder Laale</sp>, <sp>Lucidarius</sp>,
en Del Udgaver af <sp>Love</sp> o. s. v.) blev først
trykt i 16. Aarh., men Flertallet af dem findes
ogsaa i ældre Haandskrifter. Den Litt., som
efter sin Art tilhører 16. Aarh., er derimod for
største Delen kun overleveret som <sp>trykte
Bøger</sp>. Den mest karakteristiske Del af disse er
de Værker, som knytter sig til
<sp>Reformationskampen</sp> (1524-36), altsaa
<sp>Bibeloversættelser</sp>, <sp>Salmebøger</sp>,
<sp>Stridsskrifter</sp> i Prosa og <sp>Satirer</sp> paa Vers.
Mange af Skrifterne bærer (i Modsætning til den
foregaaende Tid) kendte Forfatternavne som
<sp>Povl Helgesen</sp>, <sp>Kristiern
Pedersen</sp>, <sp>Hans Tavsen</sp>, <sp>Peder Palladius</sp>,
<sp>Peder Laurenssen</sp>, <sp>Frans
Wormordsen</sp> o. s. v.; originale er dog kun de færreste
Værker, de allerfleste er Overs. ell.
Bearbejdelser især fra Latin ell. Tysk. Bl. Oversættelser
fra <sp>Latin</sp> mærkes <sp>Kr. Pedersen</sp>'s
»Jærtegnspostil« (1515), de ældre Overs. af Dele af
<sp>Biblen</sp> (»<sp>Hans Mikkelsen</sp>'s« [1524], <sp>Fr.
Wormordsen</sp>'s [1528], <sp>Kr. Pedersen</sp>'s
[1529 og 1531]) og <sp>Erasmus
Rotterodamus</sp>' Skr: <i>Institutio principis</i> og <i>De
amabili ecclesiæ concordia</i> overs. af <sp>Povl
Helgesen</sp> (1534). Af Overs. fra <sp>Plattysk</sp> kan
især nævnes »Dødedansen« [c. 1536] og den noget
senere »Rævebog« (1555); bl. Overs. fra
<sp>Højtysk</sp> møder vi Gengivelser af fl. af <sp>Luther</sp>'s
Skr, først og fremmest <sp>Christian III's
Bibel</sp> (1550). Fra <sp>Hebraisk</sp> overs. <sp>Hans
Tavsen</sp> de fem <sp>Mosebøger</sp> (1535 og
oftere). De betydeligste af de originale danske
Værker er <sp>Povl Helgesen</sp>'s Stridsskrifter,
<sp>Hans Tavsen</sp>'s Postil 1539 og <sp>Peder
Palladius</sp>' Visitatsbog, som dog kun findes i
senere Afskrift. En vigtig Sprogkilde har vi
endelig i <sp>Kr. Pedersen</sp>'s lat.-danske
»Vocabularium« (1510, 1514, 1518). En stor Del
danske Bøger blev trykt i udenlandske
Bogtrykkerier (Paris, Lübeck, Rostock, Magdeburg,
Leipzig, Antwerpen m. fl.).

Sproget i Reformationstiden stemmer for saa
vidt med 15. Aarh.'s, som der kun udvikles
meget faa sproghistoriske Nyheder af væsentlig
Art. Det ny bestaar især i Opgivelse af de fleste
gl. Former og Ord, som allerede i
»Gammeldansk« havde ført en truet Tilværelse over for
Nydannelserne. Om Arten af den sproglige
Udvikling vil man kunne danne sig en Forestilling
ved at sammenligne Værker, der foreligger i
Haandskrifter fra 15. Aarh., med
»moderniserede« Optryk fra 16. Aarh. af de samme
Værker, især Karl Magnus, der findes i et <sp>jysk
Haandskrift</sp> fra 1480 og omtr. uforandret
blev trykt 1501; men 1534 udgav <sp>Kr.
Pedersen</sp> Krøniken i »rettet og forbedret« Skikkelse,
idet han fjernede alt, hvad han ansaa for
provinsielt ell. forældet. Vi træffer der bl. a. flg.
Rettelser (Kr. Pedersen's Rettelser betegnes ved
Kursivbogstaver): <sp>wynne</sp>, <i>winde</i>; <sp>meg</sp>, <i>mig</i>;
<sp>tegh</sp>, <i>dig</i>; <sp>thet</sp>, <i>det</i>; <sp>tesse</sp>, <i>disse</i>; <sp>bloo</sp>,
<i>blaa</i>; <sp>skoghen</sp>, <i>skouwen</i>; <sp>sade</sp>, <i>sagde</i>; <sp>lade</sp>,
<i>lagde</i>; <sp>giore</sp>, <i>giorde</i>; <sp>megtuge</sp>, <i>megtige</i>;
<sp>hannum</sp>, <i>hannem</i>; <sp>sielff</sp> ell. <sp>sielffuer</sp>,
<i>selff</i>; <sp>thøm</sp>, <i>dem</i>; <sp>watneth</sp>, <i>wannet</i>;
<sp>øtken</sp>, <i>ørken</i>; <sp>wor gud</sp> (Flertal), <i>wore guder</i>;
<sp>all land</sp>, <i>alle lande</i>; <sp>brødher</sp>, <i>brødere</i>;
<sp>thyn ordh</sp>, <i>dine ord</i>; <sp>ether men</sp>, <i>eders
mend</i>; <sp>en ander</sp>, <i>en anden</i>; <sp>en man
wæpnedher</sp>, <i>en mand vebnet</i>; <sp>kam</sp>, <i>kom</i>; <sp>lass</sp>,
<i>læsde</i>; <sp>sam</sp>, <i>sømede</i> (d. e. svømmede); <sp>drap</sp>,
<i>drabte</i> (d. e. dræbte); <sp>fiøll</sp>, <i>fait</i>; <sp>tw ant</sp>, <i>du
under</i>; <sp>the brudhæ</sp>, <i>de brøde</i>; <sp>ydmykt</sp>,
<i>ydmyghed</i>; <sp>hælften</sp>, <i>halff delen</i>;
<sp>tredingen</sp>, <i>tredye parten</i>; <sp>Pippingh koningh</sp>,
<i>kong Pipping</i>; <sp>Neymys hertogh</sp>, <i>hertug
Neymis</i>; <sp>en søn som Karll hether</sp>, <i>en
søn som heder Karl</i>; <sp>mo ieg myth ryge
beholde</sp>, <i>maa jeg beholde mit rige</i>; <sp>so
meget gull han gider boret</sp>, <i>saa meget guld
som han kan bere</i>; <sp>wij orkæ at staa</sp>, <i>wi
kunde staa</i>; <sp>wordh bwndhen</sp>, <i>bleff bunden</i>;
<sp>worth wred</sp>, <i>bleff wred</i>; <sp>han nam</sp>, <i>han
lærde</i>; <sp>fogher</sp>, <i>deilig</i>; <sp>ransmen</sp>, <i>røffuere</i>;
<sp>løne</sp>, <i>dølge</i>; <sp>i thy</sp>, <i>i det</i> (i det samme);
<sp>teligen</sp>, <i>saadan en</i>; <sp>han otthæ</sp>, <i>han hagde</i>
(havde); <sp>rønnis</sp>, <i>forsøgis</i>; <sp>gørsømmer</sp>,
<i>klenodie</i>; <sp>pa stadhen</sp>, <i>paa stand</i> (straks);
<sp>bidhe</sp>, <i>tøffue</i>; <sp>orme kyn ok nature</sp>, <i>orme
nature</i>; <sp>myt hor hauer skift syn løtth</sp>,
<i>mit haar haffuer skifftet sin farffue och lyd</i>.

Skønt ogsaa andre Faktorer end
Aldersforskellen har bidraget til at frembringe
Afvigelserne mellem Sprogformen i de to Værker,
angiver de foretagne Ændringer dog i det hele
og store Retningen af den Udvikling, som
foregaar med Sproget i Beg. af 16. Aarh.

Et Skriftsprog med fæstnede Ordformer findes
endnu ikke. Man vakler mellem forsk.
Lydbetegnelser, snart bruges etymologisk
(traditionel) Stavemaade, snart fonetisk, der skrives
<i>then</i> og <i>den</i>, <i>tig</i> og <i>dig</i>, <i>spørie</i>, <i>spørge</i> og <i>spørre</i>,
<i>følge</i>, <i>fylle</i> og <i>følle</i>, <i>uduele</i> og <i>wduellyæ</i>,
<i>laffde</i> og <i>lagde</i>, <i>haffde</i> og <i>hagde</i>, <i>skapt</i> og <i>skafft</i>
(af at skabe), <i>griffue</i>, <i>roffue</i> (raabe), <i>behaffuelig</i>
o. s. v.; -<i>æ</i> og -<i>e</i> veksler i Endelserne (<i>giøre</i>
og <i>giøræ</i>); foran <i>s</i> og <i>t</i> bruges desuden ofte <i>i</i>:
<i>gribes oc bort føriss</i>, <i>tyenniste</i>, <i>haffde wæridt</i>,
<i>Fiskene i Haffuit</i>, <i>it liwss</i>. Hos samme Forf.
kan man finde Sprogformer som:
<i>weyerstyggelighed</i> og <i>wederstyggelig</i>, <i>sielff</i> og <i>selff</i>,
<i>mennisker</i> og <i>menniske</i> (som Flertal), <i>aander</i> og
<i>wndhæ oendhæ</i>, <i>tegner</i> og <i>tegne</i> (af »et Tegn«),
<i>then mene mand</i> og <i>then menige mand</i> o. s. v.
Dialekternes Indflydelse viser sig i Former som:
<i>fløyende fowle</i>, <i>wutthæ</i> (vogte), <i>how och hiarthe</i>,
<i>en kiæld</i> (Brønd) o. s. v.; men i det hele er
Dialektformerne ikke mange, maaske som Følge
af, at Forf. som unge kom rundt til Skoler i
forsk. Landsdele og ogsaa senere flyttede
meget om; Fynboen Hans Tavsen opholdt sig f.
Eks. til forsk. Tider i Antvorskov, Viborg,
Kjøbenhavn, Roskilde og Ribe. En Stræben efter
sproglig Fasthed er umiskendelig; især hos Kr.
Pedersen træffer vi en nogenlunde fast
Retskrivning og temmelig konstante Sprogformer;
særlig gælder det dog om det litterære
Hovedværk: <sp>Christian III's Bibel</sp>, et Værk,
hvorom fl. af Datidens ypperste Forf. (især Kr.
Pedersen og P. Palladius) havde forenet deres
Kræfter, og hvor man med stor Omhu havde
stræbt at bruge en konsekvent Retskrivning
og at undgaa Dobbeltformer.

De vigtigste af de Ejendommeligheder,
hvorved Reformationstidens Sprog er forsk. fra
Nutidens, er flg.: <sp>De tre Køn</sp> adskilles endnu:
<i>huercken ved Himmelen, thi <sp>hand</sp> er Guds
stoel, oc ey ved Jorden, thi <sp>hun</sp> er hans
Fodeskammel, oc ey om Jerusalem, thi <sp>det</sp> er en
stoer Kongis stad</i>. En Del Ord, som nu er
Intetkøn, var da Fælleskøn (Hankøn ell.
Hunkøn): <i>en skiold</i>, <i>en sted</i> (smlg.: i Steden for),
<i>støffuen paa iorden</i>, <i>veden til brendofferet</i>, <i>en
af dine Lemmer</i> o. s. v. Genitiv af Substantiver
med efterhængt Artikel ender paa -<i>ens</i> eller
-<i>sens</i>: <i>dieffisens</i> ell. <i>dieffuelens</i>, <i>mørkhedzens
engel</i>, <i>sandhedens wey</i>, <i>gaardsens</i>, i Intetkøn
haves: <i>barnsens</i>, <i>kødsens</i>, <i>vandens</i>, <i>Diursens
Mercke</i>, <i>lammens blod</i> o. s. v.; Former som
<i>barnetz</i>, <i>folcketz</i> hører derimod til de største
Sjældenheder. <sp>Flertalsdannelsen</sp> er i
Alm. Nutidens; afvigende er f. Eks. <i>lower</i>, <i>axer</i>
(af »et Aks«), <i>tho Spurrer</i>, <i>Reffue haffue
Graffuer</i>, <i>søllfhancker oc søllfknappe</i>, <i>manghæ
teghnæ</i>, <i>sodanæ wobnæ</i>, <i>andre Læbe</i>, <i>døtter</i>, <i>træ</i>,
<i>høye Bierg</i>. I <sp>Ental</sp> bruges Endelsen -<i>ere</i> i
Ord som: <i>en domere</i>, <i>stympere</i>, <i>bagtalere</i>,
<i>skiørleffwere</i>, <i>røffuere</i>, <i>tienere</i>, <i>arbeydere</i>, <i>mestere</i>,
<i>altere</i>, svarende til <sp>Dommer</sp>, <sp>Stymper</sp> o.
s. v. Adjektivendelsen -<i>er</i> bruges kun sjælden:
<i>en haarder sten</i>, <i>en feder grød</i>, <i>hun wor
føder</i> (!). Intetkøn af Adjektiver paa -<i>en</i> ender
paa -<i>et</i>: <i>christet</i>, <i>visset</i>, <i>it raadet træ</i>, <i>skiidhet
vand</i>. Som Adverbiumsendelse bruges baade -<i>ig</i>:
<i>trolig tiene</i>, <i>ønckeligh ildhæ</i>, -<i>ige</i>: <i>visselige</i>,
<i>kortelige</i>, og (efter Plattysk) -<i>igen</i>: <i>snarligen</i>,
<i>skammeligen</i>, <i>korteligen</i> (se <sp>Adverbium</sp>).
De stærke Verber har ofte Endelsen -<i>st</i> i 2.
Person Fortid: ikke alene <i>dw leest</i> (du led), men
ogsaa: <i>thu worst</i> ell. <i>wast, du lost</i> (d. e. du lo),
ligeledes <i>du tørst</i>, derimod bruges endnu: <i>du
wilt</i>, <i>skalt</i>, <i>kant</i>, <i>maat</i>. Mange nu helt
forældede Flertalsformer findes i Fortid: <i>de bunde</i>,
<i>funde</i>, <i>drucke</i>, <i>fulde paa knæ</i>, <i>hulde raad</i>,
<i>hudstruge</i>; det hedder som oftest <i>iegh halp</i> og
<i>haffuer hulpet</i>, sjælden: <i>iegh hialp</i> og <i>haffuer
hiolpeth</i>. Enstavelsesformer i Præsens Ental
bruges ofte i Verber paa <i>l</i>, <i>n</i>, <i>r</i>, <i>s</i>: <i>hand tall</i>
(taler), <i>fyll</i> (følger), <i>føel</i>, <i>Hanen gal</i>, <i>iegh meen</i>,
<i>ber</i>, <i>spør</i>, <i>Visdom opblæss</i> o. s. v. I de svage
Verbers Fortidsbøjning bevares endnu mange
gl. Former: <i>hun fødde</i>, <i>hand dømde</i>, <i>førde</i>,
<i>ledde</i> (af <sp>lede</sp>: føre), <i>lydde</i> (adlød), <i>de skiffte</i>
<i>hans Kleder</i>, <i>de velte en Sten faar dørren</i>, <i>hand
tagde stille</i>, <i>de tuingede hannem</i>. I Præsens
Participium er Endelsen -<i>es</i> (<i>is</i>) alm.: <i>det
lydendes oc leffendes Ord</i>, <i>Du lidet Troendis</i>. Ogsaa
Konjunktivformer bruges meget: <i>ligesom nogen</i>
<i>nu staade saa fast</i>; <i>han waar en daare, om han
hulpe der til</i>; <i>ieg vilde heller at alle Menniske
vaare lige som ieg er</i>.

Skønt en stor Mængde forældede Ord er
opgivne, finder man dog paa hver Side i Skr fra
Reformationstiden gl. Ord, som ingen kan
forstaa ved Hjælp af det nuv. Rigssprogs
Ordforraad: <i>det megle</i> (store, talrige), <i>Folck</i>, <i>paa
hall</i> (glat) <i>ijs</i>, <i>een blind ther gaar oc treffuer</i>
(famler) <i>i mørked</i>, <i>haffuer iett</i> (»forjættet«,
lovet), <i>skøde</i> (agte paa), <i>holde specht</i>
(Fredelighed, »holde Styr«) o. s. v.; ofte har de fra
Nutidens Sprog kendte Ord en anden
(oprindeligere) Bet.: <i>wanwittig</i> (uvidende) <i>oc
wforstandig</i>; <i>udstyrte sin Skaal i Lucten</i> (Luften);
<i>fructsommelige</i> (frugtbare) <i>træ</i>; <i>orsaghe</i> (ofte:
Undskyldning); <i>hun</i> (Hagar) <i>actede sin hustru</i>
(Husfrue) <i>ringe mod sig</i> (men ogsaa: <i>Abraham
sagde om sin hustru Sara</i>); <i>Gud gaff hannem
besynderlig</i> (særlig) <i>naade och hielp</i>; <i>acte paa
Menniskens værelse</i> (Væsen, Tilstand), <i>Leffnit
oc gode Seder</i>; <i>den Wgudelige bruger Finantzer</i>
(Rænker); <i>hand nickede at dem, oc bleff dum</i>
(forblev stum); mange af disse forældede Ord
holder sig langt ned i 17. Aarh., Kingo taler
f. Eks. om »Løgn og <sp>Finantzeri</sp>«. De ny
tyske Laaneord er, naar man tager Hensyn til
den stærke Forbindelse med Tyskland,
forbavsende faa, og mærkelig nok indføres der meget
faa højtyske Laaneord. Eksempler paa tyske
Ord, der er indkomne med Reformationen, er:
<i>Syndflod</i> (tysk <i>Sündfluth</i>, egl. »Storflod«),
<i>grendse</i> (sjældent; som oftest bruges:
<i>landemercke</i>), <i>Slange</i> (H. Tavsen; men i Christian
III's Ribel: <i>Hugorm</i>); i det hele maa man sige,
at Reformatorerne ikke fortyskede Sproget, de
gengav det i alt væsentligt, som de forefandt
det, hvad Ordforraadet angaar.

I <sp>stilistisk Henseende</sp> havde de
derimod en stærk og gavnlig Indflydelse: Kr.
Pedersen var meget omhyggelig med sit Sprog,
og han er den, som, særlig ved sin Deltagelse
i Bibeloversættelsen 1550, har faaet størst
Indflydelse paa Eftertidens Sprogudvikling. Højere
som »fødte« Stilister staar dog maaske baade
Hans Tavsen og Povl Helgesen, gennem den
sidstes Sprog hører man ofte en Genklang af
det daglige Talesprog (»<i>the ere saa
twedragtige, ath the wnderstundwm komme icke
nermer sammen en een koo och een
weddermølle</i>«); tro Gengivelser af det lidet polerede
Talesprog er sikkert ogsaa de talløse, til Dels
ubeskrivelig grove <sp>Skældsord</sp>, hvoraf de
fleste Reformatorer (særlig Povl Helgesen og
Hans Tavsen) har et næsten uudtømmeligt
Forraad (<i>thijn stympere</i>; <i>thijn sckalck</i>; <i>thijn mørcke
oc gamble graa keltere</i>; <i>ther haffuer wærid saa
mangen hellig prest oc mwnck, ther tw æst icke
werdwg ath mwge wnder</i>). I en smukkere
Skikkelse træffer vi Talesproget, naar Palladius
i sin Visitatsbog direkte gengiver Bøndernes
naive Tale under Alvor og Gammen. En Fejl
hos næsten alle Reformationstidens Forf. er
deres mange overflødige Ord, især
Sammenstillinger af ensbetydende fremmede og hjemlige
Ord: <i>conscientie oc samuittighed</i>; <i>hans axel oc
skwldre</i>; <i>løffte, iæt oc tilsaffn</i>; <i>gaffn, nøtte oc
profit</i>; <i>thet som er christeligtt oc redeligtt maa
stadfestis</i>, <i>bliffue bestandigtt oc haffue magtt,
men thet som er wchristeligtt oc wredeligtt af
gijrighed, mijshandell oc mijsbrug forwandlett
eller forbijstrett, maa ænthen affleggis eller oc
forbædris oc reformeeris</i> o. s. v.

En særlig Bet. for det danske Litteratursprogs
Udvikling fik <sp>Christian III's Bibel</sp>, idet
Bibeloversættelsens Ordvalg som oftest er blevet
afgørende for den Bet., man i den flg. Tid
tillagde Ordene, især naturligvis i det kirkelige
Sprog, kun sjælden har Biblen (1550)
Fremmedord, som senere er fortrængte af hjemlige
(<i>maledidelse</i>; <i>predicker Euangelium faar alle
Creature</i>), oftere har senere Tider sat
Fremmedord i St f. Biblens danske: <i>snilde som
Hugorme</i>; <i>smørilse</i> (Salve); <i>visdom</i> (Kundskab)
<i>opblæss</i>; <i>vorde</i> (ske) <i>din Villie</i>; <i>bliffue de
Skrøbelige til it Stød</i> (Anstød); <i>du skalt necte</i>
(fornægte) <i>mig</i> o. s. v.

Som Prøve paa Biblen af 1550 kan tjene flg.
Stykke (1. Kor. 13. Kap.):

Dersom ieg talede met Menniskens oc met
Englenis tunger, oc haffde icke Kærlighed, Da
vaare ieg en liudende Malm eller en klingende
Bielde. Oc der som ieg kunde spaa, oc viste alle
lønlige Ting, oc al visdom, oc haffde al Troen,
saa, at ieg kunde flytte Bierge, oc haffde icke
kærlighed. Da vaare ieg inted. Oc der som ieg
gaffue de Fattige alt mit Godz, oc lode brende
mit Legeme, oc haffde icke kærlighed, Da vaare
det mig inted nytteligt.

Kærlighed er langmodig oc venlig, kærlighed
er icke niedkær, kærlighed bruger icke
fortredelighed, hun opblæss sig icke, hun skicker sig
icke hastmodig, hun søger icke det hende
hører til, hun lader sig icke fortørne, hun
tracter icke effter skade, hun glæder sig icke
aff wretferdighed, men hun glæder sig aff
sandhed, Hun fordrager alting, hun tror alting, hun
haaber alting, hun lider alting. (<sp>Litt</sp>.:
<sp>Molbech</sp>, »Sprogskildring af de danske
Bibeloversættelser fra 16. Aarh.« [1840]; <sp>Lis
Jacobsen</sp>, »Studier til det danske Rigssprogs
Historie« I [1910]; <sp>Samme</sp>, »Grundlaget for
Christian III's Bibel« i »Tidsskr. f. Filologi«,
4. Række, II [1914]; <sp>Brøndum-Nielsen</sp>,
»Sproglig Forfatterbestemmelse« [1914]; <sp>Vilh.
Andersen</sp>, »Danske Studier« [1893]).

M. H. t. <sp>det danske Sprogs Omraade</sp>
var der under Reformationstiden foregaaet
vigtige Forandringer, nemlig ved det delvise Tab
af <sp>Sønderjylland</sp> og ved Erhvervelsen af
<sp>Norge</sp>. Allerede i Middelalderen var Plattysk
ved Indvandring af tyske Embedsmænd og
Haandværkere blevet alm. som Rets- og
Forretningssprog i de fleste sønderjyske Købstæder;
Reformationen bidrog yderligere til at give det
tyske Sprog Raaderum paa det danskes
Bekostning, idet Plattysk (og i 17. Aarh. Højtysk) blev
indført som Kirkesprog i mange dansktalende
Egne; Steph. Klotz (Generalsuperintendent fra
1636) gennemførte saaledes højtysk Kirkesprog
i Flensborg Provsti; derimod blev man ved at
have dansk Kirkesprog overalt paa Landet i de
Dele af Sønderjylland, som hørte til Ribe Stift,
og paa Als. Den flg. Tid bragte ingen
Forbedring m. H. t. det danske Sprogs Stilling,
tværtimod voldte de fra den alm. Historie kendte
Forhold, at skønt Folkesproget saa at sige
overalt i Sønderjylland (Frisland naturligvis
undtaget) gennem mange Aarh. vedblev at være
Dansk, og skønt enkelte Sønderjyder optraadte
som danske Forf., saa maa Sønderjylland dog
næsten betragtes som litterært tabt for D. fra
Reformationstiden, idet de fleste sønderjyske
Forf. skrev paa Tysk, og de fleste Bøger, som
blev trykt, især i Slesvig og Flensborg, var
tyske, ligesom Tysk blev det religiøse
Opbyggelsessprog og Skolesprog i mange af de
dansktalende Egne S. f. Flensborg-Tønderlinien.

Som erobrende Magt optraadte det danske
Sprog derimod i <sp>Norge</sp>. I 14. Aarh. var det
gl. norske Sprog endnu eneraadende som
Skriftsprog i Norge, uagtet baade sv. og danske
Sprogformer jævnlig findes i norske
Dokumenter; men jo længere vi kommer hen i 15. Aarh.,
des stærkere bliver den danske Indflydelse,
saaledes at endogsaa mange Diplomer affattes paa
rent Dansk. Det danske Skriftsprogs Sejr over
det norske fuldbyrdedes dog først i 16. Aarh.,
især som Følge af Reformationens Indførelse
og Norges politiske Indlemmelse i D. 1537, fra
hvilken Tid Dansk overalt i Norge blev Kirke-
og Skolesprog og efterhaanden ogsaa Retssprog
og Talesprog i Byerne, medens Bondesproget
blev ved at være det gl. norske, et Forhold, der
har holdt sig til Nutiden. Norges Bidrag til
Litt. i 16. og 17. Aarh. er dog kun faa, i 16.
Aarh. næsten kun <sp>Diplomer</sp> og enkelte
private Optegnelser (som <sp>Absalon
Pedersen</sp>'s Kapitelsbog 1552-72); som betydelige
norske Forf. fra 16. og 17. Aarh. kan nævnes
<sp>P. Claussøn Friis</sp> (Overs. af Heimskringla
1633 m. m.), <sp>Petter Dass</sp> (»Nordlands
Trompet« m. fl.) og <sp>Dorthe
Engelbretsdatter</sp> (»Sjælens Sangoffer« [1678]). Alle disse
Forfatteres Sprog er det danske, og kun enkelte
Sprogformer, saasom <i>fæ oc smale</i> (Faar); <i>der
heck</i> (hang) <i>it reb vdi</i>; <i>it beyn</i> (Ben) o. s. v.
røber den norske Nationalitet. (<sp>Litt</sp>.: <sp>Falk</sp>
og <sp>Torp</sp>, »Dansk-norskens Syntax« [1900],
Indledningen).

Nogle mindre Tab (Gotland, de norske
Provinser Ø. f. Kølen) led det danske
Sprogomraade 1645; paa ingen af disse Steder var Dansk
dog Folkesprog; men et føleligere Tab - 1/3
af hele det danske Folk - led det ved de
<sp>Skaanske Provinsers</sp> Afstaaelse til
Sverige 1658. I Løbet af knap en Menneskealder
lykkedes det den svenske Regering nationalt at
indlemme Skaane, Halland og Bleking i
Sverige, idet Svensk fortrængte Dansk som
litterært og officielt Sprog; men det gl. skaanske
Talesprog, der allerede i Middelalderen
dannede et Overgangsled mellem Svensk og Dansk,
holdt sig bl. Almuen ret uforandret indtil
Nutiden. - Den eneste Rest af de gl. østdanske
Provinser, der endnu har dansk Skriftsprog, er
Bornholm. (<sp>Litt</sp>.: <sp>Ottosen</sp>, »Skaane og
Sønderjylland« [i Sønderjyske Aarbøger, 1890]).

Det danske Sprogs Vilkaar i <sp>Tiden 1550-
c. 1700</sp> var ikke gunstige. Reformationen
havde hævdet Modersmaalets Ret paa det religiøse
Omraade, men Humanismens Indflydelse havde
til Følge, at <sp>Latin</sp> paa næsten alle andre
Omraader blev den flg. Tids Litteratursprog, det
Sprog, der blev det egl. Modersmaal for alle
Universitetsdannede. De allerfleste af 16. og 17.
Aarh.'s store Videnskabsmænd (Tyge Brahe,
Bartholin'erne, O. Worm, Niels Stensen o. s. v.)
har knap nok efterladt sig en eneste Bog paa
Dansk. Hvor uvante de fleste Forf. var med at
udtrykke videnskabelige Tanker paa Dansk, ses
maaske bedst af mislykkede Forsøg som H. P.
Resen's »Den lidlle Logices Begyndelser« (1610)
(se Prøverne i N. M. Petersen's
Litteraturhistorie 2. Udg. III S. 158) og af P. Syv's
kendte Ytring i Fortalen til »Den danske
Sprog-Kunst« (1685): »Sommesteds gives en gandske
mening paa Latine, <sp>at den des bedre
kand forstaaes</sp>«. - Især i sidste Halvdel
af 17. Aarh. spillede Højtysk en vigtig Rolle
ikke alene som Talesprog ved Hoffet, blandt
mange af Adelen og Borgerstanden og ved
Hæren, men paa Tysk affattedes ogsaa en Mængde
Skr, f. Eks. officielle Beretninger om
Begivenheder ved Hoffet, om Feltslag o. desl., og paa
Tysk var de ældste Aviser (f. Eks. H. Gøde's
»Europäische wochentliche Zeitung« [1663-69]).
En langt ringere Rolle spillede det fr. Sprog,
der blev Modesprog særlig i Ludvig XIV's
Tidsalder (under Christian V blev Fransk det
diplomatiske Sprog). Jævnlig høres ogsaa fra
Datidens Mænd Klager over Modersmaalets
tilsidesatte Stilling; den mest kendte er <sp>Rasmus
Bartholin</sp>'s lat. Universitetstale <i>De studio
linguæ Danicæ</i> (1657; ny Udg. ved H. Bertelsen
i »Danske Grammatikere« I [1915]; dansk Overs.
af C. Behrend [1914]).

De vigtigste <sp>Kilder</sp> til Kundskab om det
danske Sprog er fra 16. Aarh.'s sidste Halvdel
<sp>A. S. Vedel</sp>'s Overs. af Sakse (1575), hans
Ligtale over Frederik II o. fl. Skr; i Haandskrift har
<sp>Hans Mogensen</sp>'s ypperlige Overs. (1574)
af Phil. de Commine's Memoirer henligget (udg.
af P. Nørlund [1913]); noget mindre klassisk
rent er Sproget ved Overgangen til 17. Aarh.
hos <sp>Lyschander</sp> (»Danske Kongers
Slægtebog« [1622] og nogle Rimværker); ringere i
sproglig Henseende er Huitfeldt Værker. Af
senere Skr, der er smukke Vidnesbyrd om
Sprogets Standpunkt, kan nævnes <sp>Birgitte Thott</sp>'s
Overs. af Seneca (1658), <sp>Christian V's
danske Lov</sp> (1683) og <sp>Leonora Christina's
Jammersminde</sp> fra 1663-85. Bl.
Digterværkerne maa, ogsaa af sproglige Grunde,
fremhæves de kendte Skr af <sp>Arrebo</sp>, <sp>Bording</sp>
og <sp>Kingo</sp>; Bording er mærkelig ved sine
Forsøg paa at fremdrage gl. danske Ord (se <sp>Gram</sp>'s
Fortale til Udg. af Bording's poetiske Skr, 1735).
Om Talesprogets Standpunkt faar man en Del
Oplysning ved de gl. <sp>danske Komedier</sp>
(af <sp>H. Justesen Ranch</sp>, <sp>P. Hegelund</sp>
m. fl.); noget lgn. gælder til Dels om Overs. af
<sp>Lauremberg</sp>'s Skæmtedigte (1652).

Sproget i Perioden 1550-c. 1700 kaldes i
Sproghistorien i Alm. <sp>nyere Dansk</sp> (eller
<sp>ældre Nydansk</sp>). Den Ejendommelighed
ved det, som først falder i Øjnene, er den
enhver Beskrivelse trodsende slette Retskrivning,
som findes i mange af de haandskrevne Kilder.
Det blev næsten en Modesag at dynge saa
mange Bogstaver sammen som muligt; Moden skrev
sig fra Tyskland, hvor den skal være indført af
Skrivere, der fik Betaling i Forhold til det
Dokuments Størrelse, som de skrev. Især i
Slutn. af 16. Aarh. finder man en urimelig Brug
af overflødige Bogstaver, f. Eks. <i>thiill</i> (til), <i>kodtt</i>
(kaad), <i>wlldtt</i> (Uld), <i>skalldtt</i> (han skal), <i>huiss</i>
(Hus), <i>szelluff</i> (selv), <i>ind thember mandtt</i> (en
Tømmermand), <i>szynndtt</i> (Sind), <i>mynne suyndtt</i>
ell. <i>szuind</i> (mine Svin), <i>Handtt er icke werdtt
in szuer sziild</i> (Han er ikke værd en sur Sild)
o. s. v.; af lgn. Art er Stavemaaden i de fleste
af de gl. Folkevisehaandskrifter. Endnu værre
bliver Forholdet, naar vedk. Skriver (ell. Forf.)
var mindre øvet i Pennens Brug, da kan vi faa
hele Gaader som flg. (af Breve fra Peder Okse's
Hustru, <sp>Mette Rosenkrantz</sp> [1571 ff.]):
<i>du haffuer vueærrde møgde eylle ttyl pass</i>
(været meget ilde til Pas), <i>belyffue ssuag</i> (blive
svag); <i>dinne vuge</i> skal bet. »dine Veje«; <i>god
gerreæss gan ttil ditt kvug</i> er lig »god
Græsgang til dit Kvæg« o. s. v. En Del bedre er
Stavemaaden i Dokumenter fra 17. Aarh., som
det vil fremgaa f. Eks. af flg. Brev fra
<sp>Christian IV</sp> til Ellen Marsvin: »Keere Ellen, Ieg
glemde vdi myn siiste skriffuelsse at skriffue
dig tiill, At ephterdi den datter, kyrsten nu fyck,
med ded første endeligens skall kriistniss och
dertill bediss fadder, Och ieg inted mig
errindrer, huem tilforn fadder uerrid haffuer, Saa
skaldtu mig med ded første laade uyde, huem
man kan bede, huorpaa syden barsselid skall
anordniss. Befalendiss dig hermed gud y
himmelen. Aff krempe den 11 <i>Septem: Anno</i> 1629.

<tab>Christian«.

Efterhaanden opgav man dog denne stærke
Sammenhobning af Bogstaver; men hvor langt
selv højtstaaende Personer i Slutn. af 17. Aarh.
var fra at kende til Retskrivning i Nutidens
Forstand, vil kunne ses af efterfølgende Brev
fra Baronesse <sp>Birgitte Trolle</sp> til
Griffenfeld (1672): »Vforanderlige lille goven. Jeg haffer
nu til dato fat 3 aff hans kierkomne breffue
siden vi skildes ad, hvorfor jeg saa huldeligen
taker. Jeg gik ike i Seng i Mandags Afften før
en Klokken 11, mit bud kom fra Ons (Odense)
med breffe fra lille go ven. Jeg bekender ieg
har vert noget forsømlig, skal intte ske tiere
... Din lille go ven lider gud ske loff vell,
fattis inttet uden hindis beste venn er for langt
bort, som ieg saa inderlig som mig selff befaller
i gud den højestes beskermelse ... Aff mitt
Resdens den 30. ottob. 72«. I andre Skr, f. Eks.
Jammersmindet, træffer vi en forstandigere
Stavemaade; men »konsekvent Retskrivning« er
der ikke Tale om.

Et helt andet Udseende har Stavemaaden i
<sp>de trykte Bøger</sp>; ikke alene af Hensyn til
Tydelighed, men ligefrem af økonomiske
Grunde maatte Trykkerne, der ofte ogsaa var
Forlæggere, staa som Modstandere af Skrivernes
»Retskrivning«; vel bruges langt ned i Tiden
mange overflødige Bogstaver, som i <i>haffue,
offte</i> o. s. v.; men i det hele er Retskrivningen
i de trykte Bøger meget bedre end i
Haandskrifterne. Som Prøve kan tjene flg. Stykke
af Birgitte Thott's Fortale til Seneca (1658):

Mit Raad var derfore dette, at mand elskede
Forstand høyere end Edelsteene; som kun gifve
en falsk Glands fra sig i den Sted Dydens og
Vjszdommens Skin er herligt, som Solens Lius,
oc at mand holt det for sømmeligere at smycke
sin Siæl med Dyd oc Fornuft, end at pryde sit
Legeme med kostelige Klæder: til hvilcket at
naae oc erlange, acter jeg disse <i>Senecæ</i>, med
fleere fornemme lærde Mænds Skrifter, et
meget nyttigt Middel at være; udi hvis Læsning
det var at ynske, en Deel af den Tjd maatte
anvendis, som u-nyttig af mange oc skammelig
af somme fordrifvis.

Som oftest har Bogtrykkerne utvivlsomt selv
sørget for Retskrivningen i de Bøger, de trykte,
og de rettede sig i den Henseende temmelig
nøje efter Brugen i Tyskland, saa vidt det lod
sig gøre. En meget iøjnefaldende Afvigelse
mellem Retskrivningen i de skrevne og de trykte
Kilder er, at de fleste haandskrevne Værker
bruger <sp>smaa Begyndelsesbogstaver</sp>
i alle Ord (ofte endogsaa i Navne), medens man
allerede i Reformationstiden begynder i trykte
Bøger (f. Eks. Christian III's Bibel) at betegne
Substantiver ved store Begyndelsesbogstaver;
dog opnaas der selv i omhyggelig behandlede
Værker ingen Konsekvens, idet mange
Substantiver (især korte Ord som <i>haand, mact, time</i>
o. s. v.), skrives med smaa Bogstaver, og stundom
kan ogsaa andre Ord end Substantiver
fremhæves ved store Bogstaver, f. Eks. i Christian
V's danske Lov: »Ingen skal Dømme imod den
Lov, som Kongen giver, men efter den skal
Landet Dømmis og Rettis«. — En stor
Indflydelse paa Retskrivningen fik Grammatikerne i
17. Aarh. (særlig <sp>Pontoppidan</sp> og <sp>Peder
Syv</sp>); af dem anbefaledes f. Eks. Stavemaaden
<i>og</i> (for <i>oc, och</i>), Brugen af <i>j</i> som Konsonanttegn
(<i>jeg</i> for <i>ieg</i>), Indskrænkning af de overflødige
Bogstaver (<i>skrive</i> for <i>skriffue</i>), en konsekventere
Vokalfordobling (endogsaa <i>stood, døød</i> o. s. v.)
m. m.; men end ikke Grammatikerne evnede at
gøre Retskrivningen i deres egne Værker
konsekvent i Nutidens Forstand.

Ved Bedømmelsen af Sproget i 16. og 17.
Aarh. maa man først tænke paa den Rolle,
som <sp>Dialekterne</sp> spillede. Litteratursproget
fik efterhaanden et — i Forhold til de
foregaaende Aarh. — mere ensartet Præg, men det
varede meget længe, før det fik nogen
synderlig Indflydelse paa Talesproget, og selv mod
Slutn. af 17. Aarh. har sikkert de allerfleste
talt Dialekt. Af opbevarede Anekdoter ved vi
f. Eks., at den mat. Prof. Longomontanus (d.
1647) sagde <i>a</i> i St f. <i>jeg</i>, en jysk Adelsmand
c. 1650 kaldte sig <i>Jerrik</i> for <sp>Erik</sp>; en Del af de
underlige Stavemaader, man finder i Mette
Rosenkrantz' Breve, forklares af, at hun har talt
bredt Sjællandsk (<i>Peær</i> for <sp>Peder</sp>, <i>saaren</i> for
<sp>Sorgen</sp>, <i>eud</i> for <sp>ud</sp>, <i>kiel</i> for <sp>Kedel</sp> o. s. v.);
utvivlsomt har ligeledes Birgitte Trolle talt
Fynsk (hun skriver <i>Ons</i> ell. <i>Onse</i> for <sp>Odense</sp>,
<i>goven</i> for <sp>gode Ven</sp> o. s. v.). Et Talesprog,
der rettede sig efter Skriftsproget, har i lange
Tider næppe lydt paa stort fl. Steder end i
Kirken. Fra Slutn. af 17. Aarh. har vi dog
Udtalelser om, at Folk fra Provinserne »<i>tracte
effter Kiøbenhaffn, hvor Sæderne oc Sprocket er
ypperligst</i>« (Gerner).

Den Udvikling, som foregaar med
Skriftsproget i 16. og 17. Aarh., er af to Arter, en

<sp>fremadskridende</sp> og en
<sp>tilbageskridende</sp>.

Den <sp>tilbageskridende Bevægelse</sp>
viser sig ved, at man i en Del Tilfælde fastslog
en ældre, litterært bevaret Sprogform og opgav
en yngre (Talesprogsform), som længe havde
været brugt i Skrift ved Siden af den ældre;
saaledes fortrænges <i>arbed</i> af <sp>Arbejde</sp>,
<i>eyentlig</i> af <sp>egentlig</sp>, <i>myre</i> af <sp>myrde</sp> o. s. v.;
i mange Ord indførtes <i>b</i> og <i>g</i> efter Vokal i St f.
<i>v</i> (<i>ff, ffu</i>); <i>b</i> f. Eks. i <i>ondskaff, Landskaff,
Skiæffne, kiøffte</i>; <i>g</i> i <i>daffue, plaffue, Tilsaffn</i> o. s. v.

Langt mangfoldigere er den
<sp>fremadskridende Bevægelse</sp>, hvorved en nyere
Sprogform efter i længere Tid at have været
raadende i Talen endelig ogsaa fik Indpas i
Skriftsproget; men i mange Tilfælde var Kampen
mellem de forsk. Sprogformer meget langvarig og
fremkaldte en Usikkerhed i Sproget, hvortil
Nutiden ikke kender Mage; samtidig træffer man
f. Eks. <i>Børnen</i> og <i>Børnene, hand meen</i> og <i>hand
meener, han taugde, hand taw</i> og <i>hand teeg</i>
o. s. v.

De vigtigste af de Overgange, som med større
ell. mindre Konsekvens blev gennemført inden
1700, er flg.: Allerede i ældste Dansk var
fællesnordisk <i>iu</i> efter <i>r</i> og efter et <i>l</i>, som fulgte efter
en Konsonant, gaaet over til <i>y</i>, f. Eks. i <i>bryst,
brytæ, frysæ, flytæ</i>; derimod findes endnu i 16.
Aarh. <i>iu</i> bevaret i <i>biude, skiude, siunis, Lius,
Diur, siug</i> o. s. v., og denne Skrivemaade bliver
man meget længe ved at bruge, til Dels
endogsaa efter 1700; men mere og mere trænger de
omlydte Former ind i Skriften, og i 17. Aarh.
bliver det alm. at skrive <i>byde, Lys, synis, Tyv</i>
o. s. v., hvilke Former kan forekomme i Skrift
langt tilbage i Tiden, og at Brugen af <i>iu</i> i
senere Tider ofte kun har beroet paa traditionel
Skrivebrug, ses af, at man ogsaa kan finde <i>iu</i>
(<i>yu</i>) skrevet paa Steder, hvor der aldrig har
været udtalt noget <i>iu</i> (<i>en byug</i>, en By,
<i>Indbiuggere</i> o. s. v.). — Den gl. Adskillelse mellem
Hankøn og Hunkøn holdt sig meget længe,
saaledes at man (ligesom i Nutidens Almuesmaal)
brugte <i>hand</i> om <i>Hat, Vogn, Ild, Ryg, Mund</i>
o. s. v., <i>hun</i> om <i>Dør, Næse, Tunge, Haand,
Kirke, Lykke</i> o. s. v.; men allerede i 16. Aarh.
kan man ved Siden af <i>en Bøn—hun</i> træffe
<i>Gierningen—dend</i>; den første Bibel, der altid har
<i>den</i> (<i>Himmelen—den, Jorden—den</i>) i St f. <i>han</i> og
<i>hun</i>, er Bibeludgaven af 1647. — Substantiver
med efterhængt Artikel har endnu i 16. Aarh.
ret ofte dobbelt Genitivendelse: <i>Landzens
Velfærd, Syndsens straff, Jordzens Konger, Siælsens</i>
o. s. v., ligeledes hedder det <i>Rycted</i>, men
<i>Ryctens, Breffuens Indhold, Rigens Raad</i> o. desl.;
men i 17. Aarh. brugtes Genitivformer paa -<i>sens</i>
mest i staaende (til Dels bibelske) Udtryk, som
<i>Liusens Riige, Aandsens Lyst, Haffsens dybe
Vand</i>; <sp>Pontoppidan</sp> (1668) erklærer det
derimod for sjællandsk Bondesprog at sige
<i>Smedsens, degnsens, barnsens</i>, og Nutidens
Genitivformer sejrede afgjort i mere ell. mindre
dagligdags Udtryk som <i>Biergets Side, Vandets
Elemente, stædets Love, paa laugets vegne,
compagniets casse</i> o. s. v. — De gl. Entalsformer
paa -<i>ere</i> brugtes længe i Skrift: <i>min Skabere,
en Dommere, fiskere, Breffuedragere</i> (Postbud)
o. s. v.; endogsaa P. A. Heiberg har <i>en Tienere,
en Eiere</i>; men Grammatikerne opfattede dem
som misbrugte Flertalsformer, og de nyere
Former <i>en Tienner, Skriver, Landsdommer, denne
Breffuiser, en Fisker, Løgner</i> o. s. v.
forekommer ofte baade i 16. og 17. Aarh. —
<sp>Flertalsformer af Verberne</sp> brugtes i Skrift
omtr. som i Reformationstiden; men <sp>Henrik
Gerner</sp> oplyser (1690), at det kun var
<sp>Skaaninger</sp>, som <sp>sagde</sp>: <i>vi skulle, vi kunne, vi
finge, vi ginge</i>; men alle andre Danske brugte
i <sp>Tale</sp> kun Entalsformerne: <i>vi skal, fik, gik</i>
o. s. v., altsaa ligesom i Nutidens Talesprog.

Sit Hovedpræg faar Sproget 1550—1700 dog
ved de <sp>Fremmedord</sp>, som optoges. Ikke alene
blev man ved at optage plattyske Ord, men
Side om Side med dem optraadte nu ogsaa,
især i 17. Aarh., store Masser af højtyske
Laaneord. Som Eksempler paa slige nyere Laan
kan nævnes mange Ord med Forstavelserne
<i>ge</i>- (<i>en Gesandter, gewehr, vngefehr, gelinge,
Gespenster, tilgenegen, Gesell, Gefalle</i> [Behag],
<i>gemeen</i> [almindelig], <i>gesvindig</i> o. s. v.), og <i>er</i>-
(<i>erfare</i> [tidligere <i>forfare</i>], <i>erhverve</i> [tidligere
<i>forhverve</i>], <i>erklære, erachte, errindre, erlange</i>
o. s. v.), dernæst ogsaa mange andre Ord, som
<i>vndersked</i> (Forskel), <i>vnderskedtlige persohner,
emphange, effen</i> (just), <i>irre, ziirlig, plutzligen,
grysse</i> (hilse), <i>dessen</i> (<i>Staden med dessen
Indbyggere</i>) o. s. v. Hvor mættet med tyske Ord
og Vendinger Sproget kunde være selv hos rent
danske Mænd, kan ses af, at <sp>Arild
Huitfeldt</sp> f. Eks. kan skrive: vdi <i>Offene</i> marck;
<i>gemeine</i> Adels folck; en <i>enge</i> Steenvey;
<i>dagleystung</i> (Underhandling); <i>Freuel</i> oc Moduillie;
hand <i>erbød</i> sig rede; vdi <i>Skermytzens anfang</i>;
hand kom <i>vnder</i> (mellem) Drengene; dette
<i>fortolmetsket</i> (oversat) paa Danske, er saa meget
o. s. v. — De fleste af disse nyere tyske
Laaneord er dog, i Modsætning til Laaneordene
fra 14. og 15. Aarh., kun trængt meget lidt ned i
Sproget, ja er til Dels senere opgivne; kun en
mindre Del af de højtyske Ord, f. Eks. <i>Gartner,
Glans, hurtig, Klods, Krebs, Kugle, kæk, Luft,
munter, offentlig, Sminke, tapper, træffe</i>,
opfattes ikke som Fremmedord. — Noget lgn.
gælder de <sp>franske Laaneord</sp>, som man
optog især i sidste Halvdel af 17. Aarh. (Ord som
<i>Complimenter, Charge, Malice, Bagage, Humeur,
Balcon, Armee, Officeer, obligere, avancere</i>
o. s. v.); heller ikke disse trængte dybt ned i
Sproget, men brugtes mest i finere Kredse.
Selvfølgelig brugtes hele Perioden igennem
mange lat. Ord, især »lærde« Ord som
<i>Monument, Antiquitet, Autor</i> o. desl. Den tidligere
omtalte Uskik at sammenstille enstydige Ord af
nordisk og fremmed Oprindelse blev ved
Optagelsen af de nyere Laaneord næsten sat i
System, man fik nu ikke alene <i>Mandat oc
befalning, frelse oc conservere, indbyde og
invitere</i>, men endogsaa <i>secundere, hielpe og
undsette</i> o. s. v., altsaa en Udtryksmaade, ganske
som Else Skolemesters' hos Holberg.

Sproget havde saaledes ved Aar 1700 omtr.
samme Form som nu baade m. H. t. det
grammatikalske og til Arten af Ordforraadet; hvad
der fattedes, var at hæve det til at blive et
virkeligt Kultursprog, hvori man ikke behøvede
at give »en ganske Mening paa Latine« for
lettere at blive forstaaet. Løsningen af denne
Opgave blev udført i den flg. Tid først og
fremmest af Holberg. (<sp>Litt</sp>.: <sp>N. M.
Petersen</sp>, »Det danske, norske og sv. Sprogs
Historie«, I [1829], S. 256 ff.; <sp>Sammes</sp>
Litteraturhistorie, III. <sp>Retskrivning</sp>: <sp>V. A.
Secher</sp>, »Kongens Rettertings Domme«
1595—1604, S. XXVI ff. Prøver paa Sproget i
<sp>skrevne Kilder</sp>: Skuespillet
»Kortvending«, udg. af <sp>S. Birket-Smith</sp> [1866]; Breve
til og fra Herluf Trolle og Birgitte Gjøe, udg.
af <sp>G. L. Wad</sp> [1893]; Breve til og fra Kristoffer
Gøje og Birgitte Bølle ved <sp>G. Bang</sp> [1898—99];
Christian IV's Breve ved <sp>Bricka</sp> og
<sp>Fridericia</sp> [1878—91]; <sp>A. D. Jørgensen</sp>,
»Griffenfeld«, II [1894], S. 552 ff. <sp>Dialekter</sp>:
<sp>Vilh. Thomsen</sp> i Forhandlinger paa det 4.
nordiske Filologmøde 1893; <sp>M. Kristensen</sp>
i »Dania«, II [1892], S. 17 ff. <sp>Fremmedord
og Stil</sp>: <sp>Vilh. Andersen</sp>, »Danske
Studier« [1893]. <sp>Sprogforskning</sp>: Danske
Grammatikere fra 17. og 18. Aarh., udg. af H.
Bertelsen, I [1915]).

Det Sprog, <sp>Holberg</sp> modtog som Arv fra
Fortiden, var et uden for det kirkelige Omraade
lidet uddannet, ja af mange ringeagtet Sprog.
Skønt Holberg i sine yngre Aar idelig klagede
over, at der blev skrevet saa lidt paa Dansk,
og skønt han ofte udtaler, at det er hans
»<i>entreprise</i> <sp>at forbedre det Danske sprog</sp>«
(»jeg skriver eene ey for at <i>moralisere</i>, For Folk
ey eene, men og Sproget at <i>polere</i>«), saa har
Sproget selv dog ikke forekommet ham at være
noget daarligt Redskab for hans Tanker,
tværtimod erklærer han udtrykkelig (1729): »Det
danske sprog udi sig selv haver sandelig store
dyder, og er besynderlig beqvemt til <i>poesie</i>,
hvorfore de fare vilde, som ansee det danske
sprog saa ringe«, og han viste i Gerning, at det
kunde bruges i den Form, hvori han forefandt
det. »<i>Noviteter</i>« paa det sproglige Omraade var
ham imod; han behøvede ikke som hans yngre
Samtidige ell. Oehlenschläger at »stemme
Sproget om«, han tog det, omtr. som det forelaa.
Hans Klager over Sproget gælder ikke dets
Fattigdom; det er tværtimod baade rigt og
»angenemt«. Men Holberg elskede
Regelmæssighed, og »det meeste, som er at dadle paa det
Danske sprog«, er, at »vores Sprog fluctuerer
saaledes«. Han sigter særlig til »den store
stridighed udi <i>Orthographien</i>«, men ved
»Orthographie« forstod han noget andet og mere end
vi nu ved Retskrivning. Hans Ideal har sikkert
været sproglige Forhold som i Frankrig, hvor
Akademiet bestemte (»ved gode og <i>authoriserede
Lexica</i> og <i>Grammaticas</i>«), hvorledes man skulde
skrive sit Modersmaal (jfr især »Dannemarks
og Norges Beskrivelse« [1729], S. 180—81).

Holberg dannede sig selv en
<sp>Retskrivning</sp>, som var mærkværdig konsekvent, og
som han brugte saa at sige uforandret hele sit
Liv igennem: Substantiver skriver han med
smaa Begyndelsesbogstaver, han bruger kun faa
overflødige Bogstaver: <i>have</i> (ikke <i>haffue</i>),
ligeledes <i>havde, navn, løfte, ofte</i> (sjælden <i>offte</i>),
<i>forsikre, amtet</i> (ikke <i>amptet</i>), <i>han</i> (ikke <i>hand</i>),
<i>man</i> (men <i>en mand</i>), derimod <i>kand</i>; af
Tydelighedsgrunde betegner han undertiden
Vokallængde ved Fordobling: <i>ieg veed, fordeel</i>; efter
korte Vokaler fordobler han af og til
Konsonanten: <i>gott, nytt, urett, et glass, straff, bygg</i>,
ligeledes <i>udlægg</i>; han bruger <i>i</i> for <i>j</i> (eller <i>y</i>)
i <i>ieg, hierte, middelvei, reise</i>; <i>j</i> bruger han kun
som Tegn for langt <i>i</i>: <i>udj, efterdj</i>; han bruger
ikke <i>c</i> og <i>z</i> i danske Ord: <i>takke</i> (ikke <i>tacke</i>),
<i>spidse</i> (ikke <i>spitze</i>), <i>stedse</i> o. s. v.; romanske
o. lgn. Ord skriver han med Antikva (»latinske
Bogstaver«), i øvrigt bruger han kun Fraktur
(»danske Bogstaver«). Inkonsekvenser er
sjældne; dog findes f. Eks. <i>ieg vill</i> ell. <i>vil, endskiønt</i>
ell. <i>endskiøndt, en græve</i> ell. <i>greve</i>. Kort sagt,
hans Retskrivning indeholder intet, som ikke
kunde forekomme i Datidens alm.
<sp>Skrivebrug</sp>; kun er den gjort saa konsekvent, som
det i det hele lod sig gøre i hine Tider. De
eneste større Ændringer, han foretog med sin
Retskrivning, var, at han i sin Ungdom ofte
betegnede langt <i>o</i> ved Fordobling (<i>ieg toog, goode
ven, stoor</i>); senere bruger han om fornødent
stumme <i>e</i>'er (<i>ieg stoed</i> o. desl.); indtil 1728
skrev han <i>ä</i> (<i>väre, väkke</i>), senere <i>æ</i>. Af sin
egen Retskrivning giver han en let henkastet
Skildring i sine »Orthographiske
Anmerkninger« [i <i>Metamorphosis</i> 1726].

Men ikke et eneste af Holberg's Værker (end
ikke de »orthographiske Anmerkninger«) er
trykt med hans egen Retskrivning (nærmest
kommer Retskrivningen i D.-Beskrivelsen og
især i Fortalen til P. v. Haven's »Reise udi
Rusland« [1743]); den »Retskrivning«, der findes
i hans trykte Bøger lige fra hans
Ungdomsværker til Epistlerne, er en ganske anden og
som Regel mindre konsekvent end hans egen.
Pedantisk Iver for Retskrivning gjorde han sig
ofte lystig over, han »elsker Sprog, men dog
for Gloser ikke fægter«; flg. den alm. Skik lod
han altsaa Bogtrykkerierne sørge for
Retskrivningen paa deres egen Maade ɔ: hans første
Værker blev trykt med en Ortografi, der var
saa inkonsekvent som vel muligt; i Holberg's
<i>Introduction</i> (1711) findes f. Eks. <i>arbejdede,
arbeidede, arbeydede, Grefven, Greven, Græven,
Græfven, Hoved, Hovedt, Hovet, Prindz, Printz,
Prinds, Princen</i> o. s. v.; i »Peder Paars« (1720)
forekommer en Brug af store Bogstaver som:
Men nu, hvor saadan Lov i moden icke er, /
Man Galne forslag fast hver Dag, hver time
seer. / Af forslag Man ham jo fast færdig seer at
Spricke / Peer Vogn-Mand skulde før afvennes
fra at Dricke o. s. v.

I de Bogtrykkerier, som Holberg benyttede
efter 1728 (især Høpffner's og Berling's), lagde
man vel Vægt paa — og opnaaede til Dels
ogsaa — en konsekvent Retskrivning, men denne
var en helt anden end Holberg's (Substantiver
skreves med store Begyndelsesbogstaver, der
brugtes <i>ey</i> for <i>ei</i> o. s. v.); ikke des mindre er
det disse Bogtrykkeres (særlig Høpffner's)
Retskrivning, der i Nutiden gaar under Navn af
»Holberg's egen Retskrivning«. Som Prøve paa
Holberg's virkelige Retskrivning kan tjene flg.
Stykke af Epistel Nr 447 (efter Autograf i det
kgl. Bibliotek): Man seer saaledes, at ieg har
udarbeidet over 30 skuespill, hvilke alle ere udj
brug, og ofte paa skuepladsen igientages. Jeg
haver intet forsög giort paa <i>tragœdier</i>. Jeg haver
ei eller <i>inclination</i> dertil: thi ieg væmes ved
alt hvad som er <i>affecteret</i>, og ligesom satt paa
stylter; dog dömme mange af de hoitravne
<i>Scener</i>, som findes udj den <i>tragicomœdie</i>, kalden
<i>Melampe</i> item af min »<i>Metamorphosis</i>«, at ieg
til saadant arbeid haver beqvemhed: men ieg
haver stedse undslaaet mig derfor; og nu udj
denne min höie alder finder ieg mig ubeqvem
saavel til saadant som andet arbeide af
hovedbryden. Rolighed tiener mig nu best, og ingen
kand fortænke mig, om ieg efter saa mange
aars stedsvarende arbeid söger lidt hvile.

I den trykte Udg. af Epistlerne har Stykket
flg. Udseende: »Man seer saaledes, at jeg har
udarbeydet over 30 Skue-Spil, hvilke alle er
udi Brug, og ofte paa Skue-Pladsen igientages.
Jeg haver intet Forsøg giort paa <i>Tragoedier</i>,
jeg haver ey heller <i>Inclination</i> dertil: Thi jeg
væmmes ved alt det som er <i>affecteret</i>, og
ligesom sat paa Stylter; Dog dømme mange af de
høytravne <i>Scener</i>, som findes udi den
<i>Tragi-Comoedie</i>, kaldet <i>Melampe</i>; Item af min
<i>Metamorphosis</i>, at jeg til saadant Arbeyd haver
Beqvemhed: Men jeg haver stedse undslaaet mig
derfor; og nu udi denne min høye Alder finder
jeg mig ubeqvem, saavel til saadant som andet
Arbeyde af Hoved-Bryd. Roelighed tiener mig
nu best, og ingen kand fortænke mig, om jeg
efter saa mange Aars stedsevarende Arbeyd
søger lidt Hvile«.

Tilsvarende Afvigelser findes mellem Holberg's
Manuskript til Heltehistorierne (i Kria
Universitetsbibliotek) og den af Høpffner trykte Udg.
[1739]).

Det var ikke alene m. H. t. Retskrivningen,
Sproget paa Holberg's Tid »fluktuerede«. Den
Usikkerhed i selve Sprogformerne, som havde
udmærket de foregaaende Tidsrum, var endnu
til Stede, vel ikke i saa høj Grad som tidligere,
men dog tilstrækkelig til at være Holberg
ubehagelig. Endnu stredes i Sproget gammelt og
nyt, Skriftsprogs- og Talesprogsformer,
Østdansk og Vestdansk m. m., i en langt højere
Grad, end Nutiden kender til. Man finder f. Eks.
i Holberg's Værker bl. a. <i>svemme</i> og <i>svømme,
fegte</i> og <i>figte, kieppes</i> og <i>kappes, Datter</i> og
<i>Dotter</i> (<i>Daatter</i>), <i>en Laas</i> og <i>et Laas, en Sted</i>
og <i>et Sted, een af mine Lemmer</i> og <i>et af mine
Lemmer, Verden hun</i> og <i>Verden den, udfodre</i>
og <i>udfordre, tvivle</i> og <i>tvile, et Stift</i> og <i>et Stikt,
Penger</i> og <i>Penge, Lover</i> og <i>Love, Havner</i> og
<i>Havne, Huuser</i> og <i>Huuse, Fæderne</i> og <i>Fædrene,
galen</i> og <i>gal</i> (<i>gall</i>), <i>stille</i> og <i>still, straxen</i> og
<i>strax, ieg haver</i> og <i>ieg har, ieg giver</i> og <i>ieg
gir, hand meen</i> og <i>hand meener, hand miste</i>
og <i>hand mistede, læsede</i> og <i>læste, hand satt</i> og
<i>satte, besæt</i> og <i>besat, de funde, de fandte</i> og
<i>de fandt, du est</i> og <i>du er</i> o. m. a. Valget
mellem disse forsk. Sprogformer er ligeledes for
Holberg et »ortografisk« Spørgsmaal. Hans
Standpunkt i slige Tilfælde er i Alm. det, at
han, i det mindste teoretisk, forkaster de rent
forældede Former; <i>du kandst, du est</i> o. s. v.
erklærer han for »en særdeles <i>bizarre
anomalie</i>«; de »selsomme« Genitiver <i>Hiertens,
Menneskens, Dødsens, Kiødsens</i> o. s. v. er han
»meget villig at give deres Pass og Afskeed«, han
retter <i>en Skabere</i> til <i>skaber, frelsere</i> til <i>frelser</i>;
han foretrækker Imperativen <i>staa</i> for <i>statt</i>;
<i>Dotter</i> anser han for rigtigere end <i>Datter</i> p. Gr. a.
Flertalsformen <i>Døtre</i>. Men som oftest stod
Holberg raadløs over for de forsk. Sprogformer:
»mand kand fast disputere sig ihiel derpaa«, om
man skal bruge den ene ell. den anden,
»saalænge vi ingen Authentiqves Grammaires eller
Lexica have, som kand løse Knuden«. Særlig
stor Usikkerhed i det sproglige følte Holberg
p. Gr. a. sin norske Fødsel; et temmelig
<sp>norskfarvet Dansk</sp> har sikkert været den
Sprogart, som faldt ham naturligst. I sine første
Værker bruger han ogsaa en Del for Danske ret
afstikkende Norskheder: <i>Byser</i> (norsk <i>Bysa</i>, et
Slags Fartøj); <i>Vær-Fader</i> (senere rettet til
<i>Svigerfader</i>); see hvilcke haarde <i>Togter</i> (Tider,
Tilstande), jeg arme Mand staar ud!; min
<i>Mad-Bomme</i> (Madkasse); Hvor kommer du <i>ifra</i>?; den
Gek, den <i>Fleske-Fante</i>; <i>vande</i> (vrage) den
søde Mad; han rimer <i>tage</i> paa <i>Mage</i> (Mave)
o. s. v.; men en Del af disse Norvagismer, der
af hans Samtid maatte opfattes som
Provinsialismer, fjernede han senere. I 1. Udg. af »Peder
Paars« (1719) hedder det saaledes: »Men Avind!
<i>Langt ifra</i> at faa din Villie frem«, i den
saakaldte 3. Edition (1720) bliver det til: »Men
Avind! <i>Langt fra</i> at du fick din Villie frem«;
ligeledes rettes »<i>helst</i> siunger han kun slet« til
»han siunger <i>ellers</i> slet«, og i Fortalen til
»Peder Paars« (1720) oplyser Holberg os om, at
Rettelserne er foretagne, fordi Folk havde
erklæret disse Ord for ikke at være <sp>danske</sp>.
I alle Holberg's Skr bærer hans Sprog dog et let
norsk Præg; som en Norskhed bør man i de fleste
Tilfælde opfatte hans Forkærlighed for <i>-er</i> som
Flertalsendelse i Substantiverne, og i det
mindste i Slutn. af hans Levetid virkede saadanne
Flertalsformer utvivlsomt stødende paa
danskfødte, hvad man ser af et Eksempel af 1. Udg.
af Holberg's Danmarkshistorie, hvori det
Høpffner'ske Bogtrykkeri (ikke, som man har ment,
Holberg selv) har foretaget mange
»orthographiske« Rettelser, som indførtes i 2. Udg. af
Værket; bl. a. rettes der stadig <i>Dager</i> til <i>Dage,
Kriger</i> til <i>Krige</i> o. desl.

Men var Holberg end ude af Stand til at løse
de »orthographiske« Vanskeligheder, som
Sproget gjorde ham, saa løste han med sikker Haand
de Knuder, som det uuddannede Sprog frembød
for alle andre. »Hvad Rasmus Bartholin allerede
for et halvt Aarh. siden havde antydet som den
højeste Trang for Nationen, at frigøre Tanken
og dens Udtryk fra det døde Sprogs
udelukkende Herredømme og den akademiske Lærdoms
Monopol, dette iværksatte Holberg, saa vidt det
for een Mand var muligt« (Molbech). Baade for
den komiske Poesis og populære
Videnskabeligheds Vedk. uddannede han Sproget, saaledes at
Stof og Form, det fattelige Indhold og den lette,
levende Stil nøje svarede til hinanden.

M. H. t. Dialogen i Komedierne er hans Kilde
aabenbart <sp>Datidens danske Talesprog</sp>,
og uden at gøre Forsøg paa at skrive virkelig
Dialekt forstod han at gengive det mest
karakteristiske ved kbhvn'ske Smaaborgeres og
Tjenestefolks, sjællandske Bønders og jyske
Proprietærers Tale. Hvor Holberg derimod skal

give en længere Fortælling ell. Udvikling, bærer
hans Sprog tydelige Mærker af, at hans
Dannelse mest hvilede paa Studium af udenlandske
Forf. Hans <sp>Sætningsbygning</sp> er for en
stor Del <sp>latinsk</sp>, f. Eks. i Kirkehistorien:
»Gudstienesten blev hos dem indført paa et
fremmed Sprog, til hvilket at besmykke blev
foregived, at det nye Testamente vilde tabe
meget af sin Fynd og Kraft« ell. (af »Jeppe paa
Bjerget«): »En Edelmand kom engang udi et
Vertshuus; hvor, da hand havde spiset, og vilde
gaa til Sengs, hang hand sin Guld-Kiæde, som
hand plejede at bære om Halsen, paa Veggen
i Herberget« o. s. v. Hans <sp>Ordforraad</sp> er
derimod ikke alene paavirket af Latin, men
ogsaa for en stor Del af ny-europæisk Oprindelse,
Ganske vist beflitter han sig »paa en reen
Danske« og erklærer (1713), »at man kand
<i>exprimere</i> sig udi de fleeste <i>Materier</i> uden at
forskrive fremmede <i>Gloser</i> fra andre Stæder«, men
han vil dog ikke »kalde nogle gamle Ord fra
Landflygtighed igien, som have været meere end
100 Aar af Moden«; han bruger sin Samtids
Sprog, Yderlighederne (som Studenter-Latinen,
petit-maître-Fransk og Officer- og Barber-Tysk)
finder han latterlige, men han gaar ikke af
Vejen for dengang alm. Fremmedord, hverken
de tyske (<i>gemeen, angenem, værende</i> [ɔ:
während] <i>denne treffning</i> o. s. v.) ell. de lat. og fr.
(<i>item, Poët, Estime, Meriter, continuere,
occuperes</i> med Forretninger). Overfor
Sprogrensningen i hans sidste Levetid stillede han sig
afvisende (se især Epistel Nr 415 og 448), han
foretrækker <i>Poët</i> for <i>Digter, outrered</i> for
<i>overdreven</i>. At han dog til en vis Grad har villet
rette sig efter sin Samtid, der i hans senere
Leveaar »havde stødet sig over de fremmede
Ord« i hans Skr, ses af, at han selv (ikke
Bogtrykkeren) til Brug for 2. Udg. af
Danmarkshistorien retter f. Eks. <i>Raillerie</i> til <sp>skiemt</sp>,
<i>Bravoure</i> til <sp>tapperhed</sp>, <i>Tendresse</i> til
<sp>Ømhed</sp>, <i>habile</i> til <sp>duelig</sp>, <i>onereux</i> til
<sp>besværlig</sp>, <i>plaidere</i> til <sp>forsvare</sp>; »man seer at
<i>brillere</i> en <i>air</i> af <i>Candeur</i>« rettes til »<sp>man
seer at fremskinne oprigtighed</sp>«
o. s. v.

Holberg's Sprogform kan kortelig
karakteriseres saaledes, at den gengiver Sproget i 18.
Aarh.'s første Aar uddannet til den største
stilistiske Fuldkommenhed; han fjerner saa vidt
muligt de Minder om det Gammeldanske, der
som mere ell. mindre forstenede Rester fandtes
i Skriftsproget, og bruger rene Fremmedord paa
de Steder, hvor det danske Ordforraad ikke
kunde hjælpe ham til at udtrykke sine Tanker.
Lige saa lidt som i Litt. stiftede Holberg dog
nogen »Skole« i sproglig Henseende; det blev
Bogtrykkeriernes Retskrivning og ikke Holberg's
egen, der paavirkede Samtid og Eftertid, og
hans yngre Samtidige gik ad andre Veje end
han selv m. H. t. deres Sprogform.

Paa samme Maade som Holberg maa hans
ældre og jævnaldrende Samtidige, f. Eks. <sp>Gram,
Rostgaard, Sorterup</sp> og <sp>Falster</sp>,
betragtes som de sidste Repræsentanter for 17.
Aarh.'s sproglige Smag; heller ikke de af
Pietismen paavirkede Digtere (<sp>Brorson</sp> og <sp>Stub</sp>)
bragte noget egl. nyt i sproglig Henseende. En
ny Tid for Sprogudviklingen begynder derimod
med den Række af <sp>Populærfilosoffer</sp>,
som optraadte omkr. 18. Aarh.'s Midte. Idet de
ønskede at opdrage Folket til stringent
Tænkning, at vække dets Sans for offentlige
Anliggender og at forædle Smagen ved Hjælp af »de
smukke Videnskaber«, begyndte de et stort
Arbejde paa at uddanne Sproget, for at det kunde
blive et skønt og let bøjeligt Redskab for
Tanken, og at modarbejde den »bizarre
Sammenblanding af en pøbelagtig Plathed og en lærd
Svulst«, som de fandt i de ældre Forf.'s (bl. a.
ogsaa Holberg's) Sprog. Hovedlederen af den
ny Bevægelse er <sp>Eilschov</sp>, der i to lat.
Disputatser (<i>De scientiis vernacula lingva
docendis</i> [1747]) foreslog en Mængde ny Ord, især
filosofiske »Kunst-Ord«, som han for en stor
Del selv havde dannet, f. Eks. <i>Bevægende
Grund</i> (ɔ: Bevæggrund), <i>Bisag, eftertænke,
Enkelthed</i> (<i>simplicitas</i>), <i>Høre-Sal</i> (<i>auditorium</i>),
<i>Indbildings Kraft, Isse-Punct</i> (Zenith), <i>Omkreds</i>
(Periferi), <i>Overflade, Personlighed, regel-ret,
Rets-Lærd, Selvstændighed, Sjælelære,
Sædelighed, Val-Sprog, Ærekierhed</i> o. s. v. Ogsaa m.
H. t. Stilen i sine populær-filosofiske Skr staar
Eilschov som en Banebryder; »Datidens
urimelig mange Fremmedord er hos Eilschov som
blæste bort, og den tunge Sætnings- og
Periodebygning, enhver kender fra Holberg's Prosa,
forsvinder hos Eilschov saa at sige med synlig
Hastighed. Den behersker endnu hans første
Arbejder; men i fl. af de sidste er Stilen saa
let og livlig som i en Bog fra i Gaar« (Kroman).
Eilschov's Virksomhed standsede ved hans
tidlige Død (1750); men hans Arbejde blev fortsat
af de soranske Professorer, især <sp>J. S.
Sneedorff</sp>, af <sp>Chr. Fleischer</sp>, <sp>Jakob
Baden</sp> m. fl.

Størst Bet. fik <sp>Sneedorff</sp>, især ved sit
Tidsskr. »Den patriotiske Tilskuer« (1761—63);
samtidig med, at han her i et let og behageligt
Sprog behandlede almeninteressante Emner,
søgte han at slaa de nydannede Udtryk fast ved
atter og atter at bruge Ord som <i>Fordomme,
Velanstændighed, bevægende Grunde, Digter,
Forfatter, Sjælelære, Vindskibelighed,
Konst-Ord</i> o. s. v., der saaledes hurtig blev almindelig
kendte. Mange af de nyskabte Ord havde
allerede i Eilschov's Tid mødt en heftig Modstand
(f. Eks. hos Holberg); men om fl. gælder, at
Folk lo saa længe ad dem, at alle til sidst lærte
dem og brugte dem i Alvor; »hvem erindrer
ikke, hvorledes man indtil i vore Spillesælskaber
giækkede de Ord <i>beundre, bedømme, Ærefrygt</i>
o. a., da de først brugtes? nu <sp>beundrer</sp> og
<sp>bedømmer</sp> enhver Pedant og enhver
Spradebasser (!) alting«, siger J. Baden (1766). Sit
snurrigste Udtryk fik Kampen mod
Sprogrensningen ved <sp>Charlotta Dorothea Biehl</sp>'s
Komedie »Haarkløveren« (1765), hvor Elskeren
ikke bliver forstaaet, fordi han bruger
»nymodige« Udtryk som <i>Gienstand, Fordomme,
Omdømme, Vinde-Syge, Bisager</i> (»Er det som
Honningen ell. Voxet; thi jeg veed ikke at Bien har
andre Sager?« Ordet oversættes saa ved
»Nebensache«), <i>Fornemmelser, Duft, virksom</i> o. s. v.

Sprogrensningen fortsattes imidlertid bl. a. af
<sp>Chr. Fleischer</sp>, som i de sorøske
Samlinger (»Samling af adskillige Skr til de skiønne
Videnskabers og det danske Sprogs Opkomst og
Fremtarv« [Sorø 1765]) dels gjorde det første
Forsøg paa en dansk Synonymik, dels foreslog
enkelte ny Ord, f. Eks. <i>almeennyttig, Gaade</i>
(»Ordet er tabt i Kiøbenhavn, men endnu
gængse paa Landet«; tidligere brugtes især
Udtrykket »mørk Tale«), <i>Lønning</i> (for <i>Besoldning</i>),
<i>Sysseler</i> (tysk <i>Beschäftigung</i>) o. s. v.
Lejlighedsvis dukkede ogsaa andre Ord op; 1756 brugte
K. P. Rothe »nybagede danske Ord« som en
<i>Tegne-Bog</i> (Lommebog), <i>at rygte</i> (et Ærinde),
<i>Benklæder</i> (»Forfatteren har«, siger en
Anmelder, »ikke vildet betiene sig af Buxer, siden
han skriver for det smukke Kiön«).

Nogle af de foreslaaede Ord kom aldrig i
alm. Brug (f. Eks. <i>stindfrossen</i> for <i>stivfrossen</i>,
det sv. <i>Øde</i> for <i>Skæbne</i> o. s. v.); men i det hele
har Datidens Sprogrensere haft et mærkeligt
Held til at faa deres Forslag gennemført. De
fleste af deres ny Ord var Overs. af
tilsvarende højtyske (<i>Genstand, Selvstændighed,
Personlighed, beundre</i> o. s. v.), men de passede ret
godt ind i det øvrige Ordforraad og »gaa nu
som husvante om iblandt os«; kun eet af de ny
Ord, som vandt Hævd, er sv., nemlig <i>Emne</i>
(for Materie), der foreslaas 1765. Først hen imod
Aarh.'s Slutn. foreslog <sp>J. Baden</sp> i nogle
Programafhandlinger (1778—80) Genoptagelse af en
Del gammeldanske Ord fra Vedel's Sakse:
<i>Avindskiold, Bane</i> (ɔ: Banemand), <i>Borgeleie,
Brynie, enddog, faur, Færd, Frende, Jette, Leding,
redd</i> ell. <i>ræd, Slegfred, Tærne, Vaabenbrag,
Vaade, Ædling</i> o. s. v.

Jævnsides med Udviklingen af det danske
Ordforraad gaar en ikke mindre vigtig
Omdannelse af <i>Stilen</i>, som først <i>Eilschov</i> og
senere »Soranerne« <sp>Sneedorff</sp>, <sp>J. Kraft</sp>
og <sp>A. Schytte</sp> m. fl. lagde den største Vægt
paa. Man opgav de tunge lat. Konstruktioner
og valgte Stilen hos de nyere (særlig de fr.)
Forf. som Mønster. »Fiinhed og Værdighed« var
de to Hoveddyder, man stræbte efter. Stor Bet.
fik ligeledes »Soranernes« Forsøg paa at
uddanne en nyere dansk <sp>retorisk
Prosastil</sp> (med Antiteser o. a. Talefigurer); ved
denne lagdes nemlig Grunden til det alvorlige
Digtersprog, der kort efter blev uddannet af
<sp>Johannes Ewald</sp>, som var personlig kendt
med Sneedorff og i alt væsentligt sluttede sig til
Sprogreformatorernes Bestræbelser.

Fra Sneedorff og Ewald til Nutiden kan vi
regne <sp>den sidste Periode i det
danske Sprogs Historie</sp>: <sp>nyeste Dansk</sp>.

Det danske Sprogs <sp>Omraade</sp> er i denne
Tid blevet betydelig forandret.

I <sp>Norge</sp> holdt et næsten rent dansk
Skriftsprog sig endnu i mange Aar efter Adskillelsen
fra D., og fl. af 19. Aarh.'s ældre Forf. (f. Eks.
Welhaven) skrev et Sprog, der omtr. ikke var
forsk, fra det, som samtidige danske Forfattere
brugte. Kort efter 1814 begyndte dog enkelte
norske Forf. (Jacob Aall, Maur. Hansen, H. A.
Bjerregaard) at gøre en mere udstrakt Brug af
norske Ord, og en bevidst Stræben efter at
fornorske Skriftsproget kommer allerede omkr.
1830 til Syne hos Henr. Wergeland, og især i
Asbjørnsen's og Moe's Genfortællinger af de
norske Folkeeventyr. Først ved 19. Aarh.'s
Midte — omtr. samtidig med, at Ivar Aasen
begyndte sit »Stræv« for et norsk »Landsmaal«
(se <sp>Norge</sp>, »Sprog«) — optraadte Knud
Knudsen (d. 1895) som Talsmand for en
gennemført Fornorskning af det dannede Bysprog
og af Skriftsproget. Formaalet for den af
Knudsen indledede Sprogbevægelse er at skabe et
eget <sp>norsk Rigsmaal</sp> paa Grundlag af
Bymaalet og det overleverede Skriftsprog. Dette
sker ved, at man udelukker Sprogformer, der
fra norsk Standpunkt maa regnes som
unationale, og i det udskiltes Sted sætter norske Ord
og Ordformer, ligesom man i Skrivebrugen
retter sig efter den Udtale, der alm. bruges af
Nordmænd; saaledes skrives <i>p, t, k</i> efter Vokal,
hvor Lydene findes i norsk Talesprog, f. Eks.
<i>gripe, et tap, bryte, jeg vet, skrike, bak</i>;
ligeledes <i>skog</i> (Skov), <i>sag</i> (Sav); man bruger
Bøjningsformer som <i>mange ganger, baater, baatene</i>
(Baadene), <i>bøkerne</i> (Bøgerne), <i>mange hus, barn</i>
(Børn); <i>det er blet</i> (blevet), <i>lofte</i> (lovede),
<i>trodde</i> (troede), <i>hadde</i> (havde); dobbelt Artikel:
<i>den store gutten</i> (den store Dreng); norsk
Ordstilling som: <i>sønnen din; tappe i øl</i> (Adverbiet
før Objektet); man undgaar da. Ord som <sp>kun</sp>
(<i>bare</i>), <sp>dog</sp> (<i>allikevel</i>), <sp>der</sp> (<i>som</i>), <sp>Tilladelse</sp>
(<i>lov</i>), men bruger med Forkærlighed norske Ord
som <i>fille</i> (Pjalt), <i>fjøs</i> (Kostald), <i>naut</i> (Fæ), <i>kaut</i>
(indbildsk), <i>sint</i> (vred), <i>tungvint</i> (trættende), <i>erte</i>
(drille), <i>stelle</i> (indrette), <i>tyne</i> (ødelægge). Vid
Udbredelse fik det dansk-norske Rigsmaal, da
de store Digtere Ibsen, Bjørnson og Lie mere
ell. mindre udpræget sluttede sig til Bevægelsen,
og ved Retskrivningsændringen 1907 blev bl. a.
den norske Brug af <i>p, t, k</i> for <i>b, d, g</i> fastslaaet
som officiel Skrivebrug. Det dansk-norske
Rigsmaal er dog ikke noget Sprog med fæstnede
Former, men er i en stadig Udvikling, som
fjerner det mere og mere fra dansk Tale- og
Skriftsprog. (<sp>Litt</sp>.: <sp>Joh. Storm</sp>, »Ibsen og
det norske sprog« i Festskrift til Henrik Ibsen
[1898]; <sp>D. A. Seip</sp>, »Norskhet i sproget hos
Wergeland og hans samtid« [1914]).

I <sp>Sønderjylland</sp> var det danske Sprogs
Stilling ved Aar 1800 omtr. som i 17. Aarh.:
næsten hele Bondebefolkningen N. f. Slien,
Slesvig, Danevirke og Husum, talte Dansk; dog
taltes der Frisisk ell. Plattysk paa Vestkysten
mellem Husum og Vidaa og paa de hosliggende
Vesterhavsøer; i Flensborg taltes der Plattysk
og Dansk. Højtysk talte og skrev de fleste
fornemme og Universitetsdannede hele
Hertugdømmet over; Kirke- og Skolesproget var Højtysk
S. f. Flensborg-Tønderlinien og (delvis) i de
nordslesvigske Købstæder.

Med Folkesproget i Sønderjylland er der i 19.
Aarh. foregaaet den Forandring, at Plattysk —
dels ved langsom Forskydning, dels som Følge
af den slesvig-holstenske Bevægelse — næsten
helt har fortrængt Dansk S. f. Linien Flensborg
Fjord, Hjoldelund, Højer. 1864 blev Højtysk
indført som Rets- og Forvaltningssprog i hele
Sønderjylland, og efter »Instruktionen« af 18.
Decbr 1888 er Højtysk nu Skolesprog selv i de
rent dansktalende Egne, medens der endnu
findes c. 100 nordslesvigske Sogne, som har dansk
Kirkesprog, i de fleste Tilfælde dog afvekslende
med Tysk. Kun en ringe Del (1900 omtr. 8000 af
omtr. 150000 Mennesker) af den indfødte
nordslesvigske Befolkning har Højtysk til
»Modersmaal«; derimod viser den forholdsvis store
sønderjyske Avis- og Boglitteratur, som er
fremvokset siden den nationale Rejsning omkr. 1840,
at Dansk er det Sprog, hvorigennem det store
Flertal af Nordslesvigerne modtager deres
Dannelse. Som Omgangssprog bruger de allerfleste
dansktalende Nordslesvigere det sønderjyske
Almuesmaal, der er lige saa rent dansk (jysk)
som Dialekterne N. f. Kongeaaen; dansk
Rigsmaal spiller kun en ubetydelig Rolle som
Talesprog i Nordslesvig. (<sp>Litt.</sp>: »Haandbog i det
nordslesvigske Spørgsmaals Historie« [1901]; <sp>M.
Mackeprang</sp>, »Nordslesvig 1864—1909«;
»Dania«, VI, S. 129 ff, VII, S. 65 ff.).

I Kongeriget D. har næsten alle større
politiske Begivenheder (f. Eks. Struensee's Fald
1772, Krigene 1848—50 og 1864) og aandelige
Bevægelser afsat deres Spor i Sproget; dette er
nu, trods Optagelsen af mange ny
Fremmedord, utvivlsomt mere rent Dansk (nordisk) end
i Slutn. af 18. Aarh. Medens der endnu i Beg.
af 19. Aarh. taltes meget Tysk bl. de højere
Stænder i D., er Dansk nu saa at sige det
eneste Sprog, der bruges som Omgangssprog i
D. Et nyt dansk Sprogomraade med danske
Aviser og Bøger er opstaaet bl. de danske
Udvandrere i Amerika, idet store Strækninger,
især i Iova og Dakota, næsten udelukkende er
beboede af Dansktalende.

De Forandringer, det danske Sprog er
undergaaet siden c. 1770, er i det hele lidet
iøjnefaldende. Der foregaar ingen voldsom
Udvikling af samme Art som den, der indtraadte i
Midten af 18. Aarh. Medens man godt kunde
tro, at der laa et Aarh. og ikke knap 10 Aar
mellem Holberg's Epistler og Sneedorffs
»Tilskuer«, gør Sneedorffs ell. Ewald's Prosa ikke
noget synderlig mere forældet Indtryk end f.
Eks. Fru Gyllembourg's Sprogform. Sproget har
m. a. O. vundet en høj Grad af Fasthed.

Denne Fasthed viser sig for det første i
<sp>Retskrivningen</sp>, der som Regel har været
Forf.'s egen og kun undtagelsesvis
Bogtrykkernes. For de fleste Ords Vedk. fastslaas allerede
i sidste Halvdel af 18. Aarh. en bestemt
Stavemaade, som i mange Tilfælde staar Talesproget
temmelig fjernt; <i>spille</i> og <i>spilde, skylle</i> og
<i>skylde</i> har saaledes i Talesproget resp. samme
Konsonanter, men forsk. Rodvokaler, medens
det omvendte er Tilfældet i Stavemaaden.
Stræben efter »etymologisk« Stavning viser sig bl. a.
ved Brug af mange stumme Bogstaver, som
undertiden savner enhver hist. Berettigelse: man
skriver <i>godt, vidtløftig, bedste, faldt</i> (p. Gr. a.
<i>god, vid, bedre, falde</i>) i St f. <i>got, vitløftig,
beste, falt</i>, som man endnu skrev længe efter
Midten af 18. Aarh.; derimod opgiver man <i>d</i>'et
f. Eks. i <i>rendse</i> (af <i>ren</i>), <i>vandt</i> til (jfr <i>Vane</i>),
<i>grædsk, Forskield, giordt, blive sadt til</i> o. s. v.
Stærkest viser denne etymologiske Stræben sig
ved den i 19. Aarh. fastslaaede Forskel paa
<i>ville—vilde, kunne—kunde</i> o. s. v.; i Slutn. af
18. Aarh. kunde man skrive: at <i>kunde</i> sætte,
man vil <i>kunde</i> se, jeg har <i>kundet</i>, et Menneske
<i>skulle</i> staae o. s. v. Tilsvarende er Forholdet
med stumme <i>g</i>'er; p. Gr. a. <i>spørge, følge, vælge</i>
o. s. v. skriver man <i>spurgte, et Spørgsmaal,
fulgte, valgte</i> og <i>et Valg</i> i St f. <i>spurdte, et
Spørsmaal, fuldte, valte, et Vall</i>; endnu 1792
siger J. Baden: »<i>Val</i> af <i>vælger</i> skrive de fleste
uden <i>g</i>«.

Brugen af <sp>store
Begyndelsesbogstaver</sp> i Substantiver blev i Løbet af 18.
Aarh.'s sidste Halvdel næsten eneraadende baade
i skrevne og trykte Værker; 1819 udkom dog
endnu en Bibel, i hvilken Substantiverne var
trykte med smaat. De Punkter i Retskrivningen,
hvorom der endnu ikke er fastslaaet noget
bestemt, er forholdsvis faa, og Usikkerheden
beror især paa Vaklen mellem den Stavemaade,
som mere ell. mindre havde vundet Hævd i
19. Aarh.'s første Halvdel, og de Reformer, som
blev foreslaaet især af <sp>Rask</sp>, <sp>N. M.
Petersen</sp> og »<sp>det nordiske
Retskrivningsmøde</sp>« i Sthlm 1869. Godkendt i den af
Ministeriet 1889 og 1892 autoriserede Retskrivning
er det f. Eks. at opgive Vokalfordobling og
stumme <i>e</i>'er (Forskellen paa lang og kort Vokal
bliver saaledes som oftest ikke betegnet i Skrift),
at opgive stumt <i>j</i> efter <i>k</i> og <i>g</i>, at bruge <i>j</i> og <i>v</i>
i St f. <i>i</i> og <i>u</i> som sidste Led i Diftong, at
indskrænke <i>c, q, z</i> og <i>x</i> til Fremmedord.
Derimod har kun et mindre Antal danske Forf.
antaget det af <sp>Rask</sp> foreslaaede svenske Tegn
<i>å</i> for <i>aa</i> ell. fulgt <sp>N. M. Petersen</sp> og
<sp>Stockholmermødet</sp> i at genindføre
Brugen af smaa Begyndelsesbogstaver i
Substantiverne. En stor Forandring er i 19. Aarh.
foregaaet m. H. t. selve <sp>Skriften</sp>. I 16. og 17.
Aarh. blev danske Bøger altid trykte med
Fraktur (»danske Bogstaver«); ved Aar 1700 gjorde
man de første Forsøg i D. paa at trykke Dansk
med Antikva (lat. Bogstaver) — de ældste
kendte Eksempler er nogle Smaaskrifter af <sp>Fr.
Rostgaard</sp> (1703 ff.) —, i 18. Aarh. (især
mod Slutn.) træffer man ret ofte Bøger, der er
trykte med Antikva; men endnu 1799 erklærede
<sp>Rahbek</sp>: »Hvad der er trykt med lat.
Bogstaver hos os, er og bliver Latin, som gode,
ærlige, danske Folk hverken kan ell. vil læse«,
og i Beg. af 19. Aarh. blev Frakturbogstaverne
næsten eneraadende, hvorfor Rask's Forsøg paa
at indføre Antikvaskriften mødte en voldsom
Modstand. Siden Midten af Aarh. (og især efter
1870) er dog Brugen af Antikva blevet saa alm.,
at det nu maa anses for en Sjældenhed, naar
f. Eks. en skønlitterær ell. videnskabelig Bog
bliver trykt med Fraktur, og kun ganske faa
af den yngre Slægt kan læse skrevne »danske
Bogstaver«.

Det mest karakteristiske ved Sprogudviklingen
siden 1770 er den stærke <sp>Vekselvirkning
mellem Skrift og Tale</sp>.
Skoleundervisningen er blevet forbedret og Modersmaalet
indført som Fag i alle Undervisningsanstalter,
Læselysten er tiltaget, Litt. vokset, og især er
Avisernes Antal og Udbredelse blevet overordentlig
stor. Som Følge deraf staar Sproget for de
flestes Bevidsthed klarest i dets <sp>skrevne</sp>
Form, hvilken Omstændighed har faaet en stærk
Indflydelse paa Talen.

Den vigtigste Forandring, som er foregaaet
med Talesproget, er, at <sp>Dialekternes</sp>
Omraade stadig er blevet indskrænket, saaledes at
de nu næsten kun bruges af Bondestanden, og
selv bl. denne er Antallet af dem; der taler ren
Dialekt, Aar for Aar blevet ringere.

Men ogsaa paa det dialektfri Sprog,
Rigssproget, har Skriften faaet en stærk Indflydelse,
der især viser sig over for Lydsystemet, idet
»bogstavret« Udtale for hvert Slægtled, der er
gaaet, er blevet mere alm. Fl. Bogstaver, som
tidligere var stumme, udtales nu; i Slutn. af 18.
Aarh. sagde man (iflg. Baden) <i>væller, valt</i> og
<i>et Val</i>, skønt man næsten altid skrev <i>vælger,
valgt</i> og undertiden <i>et Valg</i>; i en Mængde Ord
udtalte man tidligere <i>g</i> som <i>j</i> (ɔ: som sidste Led
af Diftongen ai) og <i>b</i> som <i>v</i>, medens man nu
bruger den »bogstavelige« Udtale; i 18. Aarh.
kunde man rime <i>veyre</i> (ɔ: vægre) <i>sig</i> paa <i>leire
sig</i>, Ewald skriver <i>en lai</i> (d. e. læg ulærd)
<i>Mand</i>, Paludan-Müller rimer <i>Regler</i> (af en
<i>Regel</i>) paa <i>Kegler</i>; i 18. Aarh. kan man finde
Stavemaader som <i>slevende</i> for <i>slæbende</i> (smlg.
Nutidens Vaklen mellem »Seve« og »Sæbe«); nu
udtales næsten altid et tydeligt <i>b</i> i <i>slæbe, Kaabe,
Gab, Skab, Skib</i> o. s. v. Kun yderst sjælden har
den ældre Talesprogsform sejret over den
litterære Form: man skriver nu altid <i>savle, kævles,
Rejer</i>, tidligere <i>sagle, kiægles, Ræger</i>. Den
mærkeligste Forandring er foregaaet med Ordet
<i>Fiende</i>; da man i St f. <i>Bierg</i> begyndte at skrive
<i>Bjerg</i>, medførte det, at mange skrev <i>Fjende</i> for
<i>Fiende</i> (i Beg. af 19. Aarh. altid udtalt med
vokalisk <i>i</i>), og denne Stavemaade har saa
fremkaldt den nyere Udtale med <i>j</i>; men endnu 1823
erklærede <sp>J. L. Heiberg</sp> det for en grov
Sprogfejl at skrive <i>Fjende</i>, da man altid udtalte
Ordet med et tydeligt <i>i</i>.

M. H. t. Ordenes <sp>Bøjning</sp> viser der sig
en tydelig Stræben efter Regelmæssighed;
»uregelmæssige« Former fra Talesproget, som endnu
var i Brug i Beg. af 19. Aarh., bandlyses mere
og mere af Skriften og »dannet« Tale: <i>kuns</i>
fortrænges af <i>kun, vores</i> af <i>vor, Varene</i> af
<i>Varerne</i>, Grammatikeren Høysgaard taler (1743) om
»Regler, som ikke har <i>vaaren</i> i Brug før«,
Oehlenschläger bruger (1805) Rimet: <i>en Rose
frem sig skod — hvert Blad var Heltemod</i>. Sit
tydeligste Udslag har denne Stræben faaet i den
nu strengt gennemførte Forskel paa <i>ligge</i> og
<i>lægge, sidde</i> og <i>sætte</i>; ikke alene træffer man
atter og atter hos ældre Forf. Vendinger som:
de pleye at <i>ligge</i> sig i skiul (<sp>Brorson</sp>),
Paradiis skal have <i>lagt</i> i Nærheden af Babylon
(<sp>Bastholm</sp>), Guldhornene havde <i>henlagt</i> paa
Kunstkammeret (<sp>P. E. Müller</sp>), den skiød sig
frem paa Bugen og sig for Guden <i>laae</i>
(<sp>Oehlenschläger</sp>), to Duer, der længe have <i>sat</i>
i Bure (<sp>Poul Møller</sp>); men 1834 siger <sp>J. L.
Heiberg</sp>, at en saadan Sammenblanding var
»ganske alm. i de høiere Classer, og giver ingen
ufordeelagtig Forestilling om den Talendes
Dannelse«. — Paa tilsvarende Maade forsøger man
i nyere Tid at adskille <i>hænge—hang</i>
(intransitivt) og <i>hænge—hængte</i> (transitivt), men
<sp>Oehlenschläger</sp> har: »den Galge hvori høit
han Forbryderen hang«; ligeledes lærer man i
Skolerne, at <i>hinanden</i> bruges »kun om to«,
<i>hverandre</i> »om flere«; derimod bruger <sp>Ingemann</sp>
begge Ordene i Flæng: »Nu titte til <i>hinanden</i> de
favre Blomster smaa; de muntre Fugle kalde
paa <i>hverandre</i>«.

De Forandringer med Hensyn til
<sp>Bøjningssystemet</sp>, der ikke har deres Grund i
Spekulation og Stræben efter Regelmæssighed, er
derimod temmelig faa; i nogle Ord er Kønnet
forandret: <i>en</i> <sp>Telt</sp>, <i>en</i> <sp>Lune</sp>, <i>en</i> <sp>Tempel</sp>,
<i>en</i> <sp>Smiil</sp> forekommer i 18. Aarh., <i>en</i> <sp>Neg</sp>
endnu hos <sp>Grundtvig</sp> (1840). Helt
fortrængte af Nutidens Rigssprog er f. Eks.: <i>et
Laster</i> (for <i>en Last, Fejl</i>), ofte hos <sp>Ewald</sp>;
<i>et Lynet</i> (<sp>Baggesen</sp> 1817), nu <i>et Lyn</i>; <i>et
Blomster</i>, nu <i>en Blomst</i>; <i>en Taar</i> fortrænges af
<i>en Taare</i>, som endnu 1774 var »et usædvanligt
Ord«; Flertalsordet <i>Ferier</i> (<sp>Blicher</sp>) er
blevet til <i>en Ferie</i>; i 18. og Beg. af 19. Aarh.
brugtes Flertalsformerne <i>Narrer, Straffer, Engler,
Porter, Eventyrer</i>. <sp>Oehlenschläger</sp> kan
bruge <i>Eeger</i> (Egetræer), <i>Negler</i> og <i>Sumper</i>
(»Hollands Sumper«, 1842); <sp>Henriette
Nielsen's</sp> Vaudeville hed 1849 og 1855
<i>Slægtningerne</i>, men 1866 <i>Slægtningene</i>; et <i>aabet</i> Brev,
et <i>vaaget</i> Øje o. desl. bliver iflg. en Bevægelse,
der kan føres tilbage til 17. Aarh., til <i>aabent,
vaagent</i> o. desl.; <i>han traad</i> (endnu hos H. C.
Andersen) fortrænges helt af <i>han traadte; han
har vandt sig til</i> (f. Eks. hos J. Baden), nu: <i>har
vænnet sig til</i>; i 18. Aarh. kan der bruges
Fortidsformer som <i>stinkede</i> (stank), <i>udpibede,
tællede</i> (talte), <i>skiulede, pinede</i>; i 19. Aarh. blev
<i>dette skede</i> (endnu i Biblen 1830) til <i>dette skete</i>
(først i Biblen 1842). — De Punkter, hvori
Nutidens Rigssprog endnu vakler, er meget faa,
f. Eks. <i>en</i> ell. <i>et Blyant, Katalog, Minut</i>; de
eneste større »Uregelmæssigheder« findes m.
H. t. Brugen ell. Opgivelsen af Verbernes
Flertalsformer i Skrift (Opgivelsen af
Flertalsformerne blev først tilladt af Ministeriet 1900) og
m. H. t. Bøjningen af de stærke Verbers
Participium; man træffer baade <i>han er kommen</i> og
<i>kommet, han er bleven bunden</i> og <i>blevet
bundet</i> o. desl.

Paa <sp>Ordforraadet</sp> viser Skriftsprogets
Indflydelse sig ved, at meget faa af de Ord,
som brugtes i Slutn. af 18. Aarh., siden den
Tid er gaaet helt ud af Sproget; som
Eksempler kan nævnes: <i>snousk</i> (<i>snurrig</i>) (hos
<sp>Baggesen</sp>, <sp>Oehlenschläger</sp>, <sp>Blicher</sp>),
<i>en Smækfilliken</i> (<i>Tøjte</i>, alm. i 18. Aarh.), <i>Frisler</i>
(Plettyfus); Undtagelser er dog de
Fremmedord, der bevidst er fjernede. Nogle faa Ord (som
<i>drone, hamper</i>) er sunkne ned i det vulgære
Sprog.

Ret ofte er Ordenes Bet. blevet forandret;
<i>Sagn</i> betød i 18. Aarh. »Udsagn«, <i>underlig</i>
(underfuld), <i>kræsen</i> (lækker), <i>vittig</i> (forstandig),
<i>smaalig</i> (nøjagtig), <i>nerveus</i> (kraftig), <i>nedrig</i>
(lav; ach søger de nedrige stæder, <sp>Brorson</sp>),
<i>endda</i> (endnu), <i>omendskiønt</i> (selv om),
<i>ufordragelig</i> (uudholdelig); endnu i 19. Aarh. kan
<i>artig</i> bet. »morsom«, <i>rar</i> (sjælden), <i>overalt</i> (i
det hele taget). Nogle Ord er blevne »uhøviske«
ell. har paa anden Maade faaet nedsættende
Bet.: <i>Retirade</i>, opr. Tilbagetog, senere ogsaa
Toiletteværelse; hos <sp>Carl Bernhard</sp> (1836)
bringes en besvimet Baldame ind i »Damernes
<i>Retirade</i>«; hos <sp>Chr. Winther</sp> hedder det
(1843) om »Jomfru Vaar«: »fra sit <i>Closett</i> hun
sagtelig fremtriner«; et <i>liderligt</i> Portræt (hos
<sp>Holberg</sp> = »slet udført«); <i>Fruentimmer</i>
bruges endnu af ældre Folk i Bet. Kvinde.

<sp>Forøgelsen</sp> af det danske Sprogs
<sp>Ordforraad</sp> siden »Soranernes« Tid er meget
stor. Hovedmassen af de ny Ord er dog
Laaneord fra fremmede Sprog, indkomne ved Aviser,
Overs. og ad m. a. Veje. De fleste af disse
Laaneord, f. Eks. de fr. og en Del af de
højtyske, er let kendelige og er mere ell. mindre
undværlige; særlig kan mærkes de filos.
Kunstord, som kom ind med den Hegel'ske Filosofi,
og den nyere Tids mange eng. Sportsord. Bl.
nyere Fremmedord kan nævnes flg., som alle
er komne fra Tyskland: <i>foran</i> (<sp>Ewald</sp> brugte
endnu <i>forved</i>), (<i>Skibs</i>-)<i>Kaptajn</i> (for <i>Skipper</i>,
nyt c. 1772), <i>romantisk</i> (c. 1785; <sp>Ewald</sp>
bruger <i>romansk</i>), <i>foreløbig</i> (nyt 1793), <i>indlysende</i>
(nyt 1807), <i>dvask, hovedsagelig</i> (begge fra
omtrent 1840), og fra de senere Aar <i>at indstille</i>
(for standse), <i>Kellner, indforstaaet</i>. Af eng.
Laaneord havde man i 18. Aarh. kun faa, som
en <i>Dogge, Dram</i> (opr. gr.), <i>Klub, Punch</i>; i
nyere Tid kommer dertil en Mængde andre:
<i>Humbug, Strike, Sport, starte, Slips, Snob,
interviewe, boycotte, Film</i> m. fl. Fra <sp>Svensk</sp> er
i den nyere Tid optaget (til Dels i puristisk
Hensigt): <i>Almenhed, brydsom, foretagsom,
godkende, ihærdig, medgørlig, Omraade</i> (for <i>Gebet</i>,
indført af <sp>Chr. Molbech</sp>), <i>Tændstikker,
Sløjd, Øre</i> (Møntnavn). Meget ofte optages med
ny Begreber ogsaa de tilsvarende Fremmedord
(<i>Telegraf, Telefon, Waggon, Grammofon,
Taksameter</i>); i andre Tilfælde danner man ny
Sammensætninger af Ord, som i Forvejen fandtes
i Sproget: <i>Dampskib, Jernbane, Frimærke,
Bybud, Dampfærge, Buelampe, Andelsmejeri,
Undervandsbaad</i>. Stundom har de fremmede Ord
fortrængt hjemlige (ell. naturaliserede
fremmede): <i>en Bredde</i> (bruges af <sp>Holberg</sp> for
<i>Margen</i>), <i>Luftkugle</i> (Baggesen, Rahbek), nu
<i>Luftballon, Troldlygte</i> er nu sjælden for
<i>Laterna magica, forved</i> (for <i>foran</i>), <i>i Lillebillede</i>
(Baggesen) for <i>en miniature, Vejrglas</i> for
<i>Barometer, afgjort</i> (f. Eks. Fru Gyllembourg) for
<i>feteret</i>; Loven af 5. Apr. 1888 har ladet
<i>Margarine</i> fortrænge <i>Kunstsmør</i>. Undertiden har
man beholdt baade det hjemlige og det
fremmede Ord, men saaledes at man har tillagt det
danske Ord en simplere, det fremmede en
finere Bet.; dette gælder f. Eks. <i>Værtshus</i> —
Hotel, <i>Spillemand</i> — Virtuos, <i>Spisevært</i> —
Restauratør. Ofte er det derimod Fremmedordene,
som paa en ell. anden Maade har faaet et
simpelt Præg: <i>adjø</i> (for <i>farvel</i>), <i>kopulere</i> (for
<i>ægtevie</i>), <i>Malheur</i> (for <i>Ulykke</i>), <i>ongefær</i> (for
<i>omtrent</i>), <i>sogar</i> (for <i>endogsaa</i>). Store Mængder
af tyske Ord, som endnu brugtes i Beg. af 19.
Aarh., er nu helt ell. næsten opgivne, f. Eks.
<i>anstikke</i> (smitte), <i>Bundsforvandt</i>
(Forbundsfælle), <i>Durchløb</i> (Diarre), <i>Eiland, Geburtsdag,
Høeskrække</i> (Græshoppe), <i>iversyg</i> (skinsyg),
<i>kortvillig</i> (underholdende), <i>Kukkenbager,
skertse</i> (spøge), <i>Stærvboe</i> (Dødsbo), <i>Vandhose</i>
(Skypumpe), <i>veeklagende, Vederpart</i> (Modpart),
<i>Vundfeber</i> (Saarfeber). Et stort Arbejde er
udfoldet af mange Forfattere, som har stræbt at
<sp>rense Sproget for Fremmedord</sp> ved
at indføre nydannede (som oftest sammensatte).
Ord. I 18. Aarh. foreslog <sp>E. Viborg</sp> en Rk.
danske Plantenavne (1793), af hvilke i det
mindste <sp>Læbeløs</sp> (<i>Ajuga</i>) og <sp>Kjerminde</sp>
(<i>Myosotis</i>) har faaet alm. Udbredelse; et lgn.
Arbejde er udført af <sp>Salom. Drejer</sp>
(»Lærebog i den bot. Terminologi og Systemlære«
[1839] og af flere endnu levende Botanikere;
<sp>H. C. Ørsted</sp> dannede mange fys. og kem.
Kunstord, f. Eks. <i>Gnidningsmodstand, Vægtfylde</i>
og <i>Ilt</i> og <i>Brint</i> (for <i>Surstof</i> og <i>Vandstof</i>), se især
hans »Samlede og efterladte Skr«, IX; <sp>F. C.
Sibbern</sp> viste stor Omhu for at indføre
danske Ord især for filos. og politiske Begreber,
saasom <i>Lærebygning</i> (System), <i>Grunddyd</i>
(Kardinaldyd), <i>Tilbørlighedslære</i> (Moral), <i>Fællesliv</i>
(Kommunisme); Ordet <i>Sogneraad</i> skal være
dannet af Sibbern. <sp>Rask</sp> dannede ell. genoptog et
fuldstændigt Sæt grammatiske Kunstord:
<i>Navneord, Tillægsord</i> o. s. v. Endelig maa det
nævnes, at Rigsdagen (baade 1848 og senere)
har fastslaaet en Mængde politiske Ord som
<i>Formand</i> (Præsident), <i>Forespørgsel</i>
(Interpellation), <i>Ændringsforslag</i> (en Tid brugtes
<i>Forandringsforslag</i>, før 1848 <i>Amendement</i>), <i>Komité</i>
blev 1848 først til <i>Udskud</i>, senere til <i>Udvalg,
Flertal, Mindretal, Sognebaand, Hæren</i> (for
<i>Armeen</i> 1867), <i>Fodfolk, Søværnet</i> o. s. v. Ved
Grundloven 1915 er fastslaaet <i>Statsydelse</i>
(Civilliste), <i>Aarpenge</i> (Apanage), <i>Statsminister</i>
(Konseilspræsident). Enkelte lejlighedvis dannede
Ord har fundet alm. Udbredelse, saasom
<i>Fremtoning</i> (Goldschmidt), <i>formaalstjenlig</i> (E. Bøgh),
<i>Særtryk</i> (Fr. Barfod) og fra nyeste Tid <i>Levn</i>
(survival), og <i>Bil</i> (Automobil).

Sin værdifuldeste Tilvækst har Rigssprogets
Ordforraad dog maaske faaet fra <sp>de danske
Dialekter</sp>; hvor stor denne Tilvækst har
været, ses bl. a. af, at <sp>Chr. Molbech</sp> (1841)
opregner bl. a. flg. Dialektord, idet han udtaler
det Ønske, at de »i en ell. anden Retning kunde
vinde Indgang i en videre Kreds ell. forøge
Skriftsprogets Ordforraad«: <i>at bjærge,
bjærgsom, at evne, fjæle, færdes, Fæstemand, at
gante, en Lavning, Omtanke, sidelæns, skellig,
at stunde</i> (hige), <i>synsk</i> o. s. v. En stor Del af
Dialektordene er først optagne af <sp>Digterne;
Grundtvig</sp> bruger med Forkærlighed Ord og
Talemaader fra Dialekterne, ja endogsaa fra
Gadesproget, og af m. a. Forf. (lige fra
<sp>Blicher</sp> og <sp>Chr. Winther</sp> til
<sp>Schandorph</sp>, <sp>J. P. Jacobsen</sp> og <sp>H.
Pontoppidan</sp>) bruges Dialektord (deriblandt ogsaa
Sømandsord, især hos <sp>Drachmann</sp>) snart i
Vers, snart i Prosa. Især af den nyeste Tids
Forf. (f. Eks. <sp>Jak. Knudsen</sp>, <sp>Joh.
Skjoldborg</sp>, <sp>Jeppe Aakjær</sp>, <sp>Joh. V. Jensen</sp>,
<sp>Andersen Nexø</sp>) bruges Dialektord efter
en stor Maalestok, kbhvn'ske Jargonord særlig
af <sp>Karl Larsen</sp>. Digtersproget er endvidere
blevet forøget (hos <sp>Edv. Storm</sp>,
<sp>Oehlenschläger</sp>, <sp>Grundtvig</sp>, <sp>Heiberg</sp>,
<sp>Hertz</sp>, <sp>Povl Møller</sp>, <sp>Chr. Winther</sp>,
<sp>E. v. d. Recke</sp> m. fl.) ved gl. danske Ord og
Vendinger især fra <sp>Folkeviserne</sp> og
<sp>Vedel's Sakse</sp>, f. Eks.: lade sit Bryllup <i>bo,
dannis, Fore</i> (Adfærd), <i>Kvæld, Kære</i> (Klage), langt
<i>af Led, Lillievand, Maar</i> (Mø), <i>møgle</i> Guld,
<i>Ottesang, Rakke</i> (Hund), <i>væn</i> o. s. v. Af <sp>Ewald</sp>,
<sp>Oehlenschläger</sp>, <sp>Grundtvig</sp> og
enkelte nyere bruges <sp>islandske</sp> (»oldnordiske«)
<sp>Ordformer</sp> som (hos Ewald): <i>Alf, Alfader,
Valkyrie</i>; hos <sp>Oehlenschläger</sp> m. fl.
desuden <i>Blot</i> (Offer), <i>Drot</i> (tidligere kun brugt i
Sammensætningen <i>Jorddrot</i>), <i>Hal, Sejdmand,
vennesæl</i> m. fl.

I nær Sammenhæng med Ordforraadet er
<sp>Stilen</sp>, som er blevet uddannet paa utallige
Maader: det højere, patetiske Digtersprog (baade
i bunden og ubunden Stil) med stærk Brug af
forældede Ordformer (<i>at sjunge, du skarst, de
funde</i>) og gammeldags Ordstilling (hos <sp>Ewald</sp>,
<sp>Oehlenschläger</sp>, <sp>Grundtvig</sp>, <sp>Hauch</sp>
m. fl.), det lettere, gratiøse Digtersprog hos
yngre Forf. (<sp>Heiberg</sp>, <sp>Hertz</sp>, <sp>Chr.
Winther</sp>, <sp>Paludan-Müller</sp> o. fl. nyere Digtere).
En <sp>skønlitterær Prosa</sp> formedes i 18.
Aarh. især af <sp>Baggesen</sp> og udvikledes
yderligere ved 19. Aarh.'s store Novelle- og
Romanlitteratur. En stadig Tilnærmelse til
Talesprogets Konstruktioner iagttages tydelig (man
sammenligne f. Eks. <sp>Fru Gyllembourg</sp>'s
Sætningsbygning med <sp>Goldschmidt</sp>'s eller <sp>H.
Pontoppidan</sp>'s!); dog finder man ogsaa bl.
de ældre Forf. tro Efterligninger af Talesproget,
først og fremmest i <sp>H. C. Andersen</sp>'s
Eventyr. En tilsvarende Udvikling viser sig paa
Lystspillets Omraade (<sp>Heiberg</sp>, <sp>Hertz</sp>,
<sp>Hostrup</sp> m. fl.). En malende Kunstprosa er
skabt af <sp>J. P. Jacobsen</sp> og videre udviklet
af fl. Yngre, f. Eks. <sp>Herm. Bang</sp>. Side om
Side med de skønlitterære Forf. har
<sp>Videnskabsmændene</sp> virket for at uddanne
Sproget baade ved at bruge det til strengt
videnskabelige Undersøgelser og ved i lettere,
fortællende Stil at fremstille Tænkningens
Resultater. Den største Mester i begge Slags
videnskabelig Stil er <sp>Søren Kierkegaard</sp>.

Som det danske Sprog er nu i Beg. af 20.
Aarh., staar det m. H. t. Rigdom og
Brugbarhed til at udtrykke Tanker af enhver Art
paa ingen Maade tilbage for de store
Kulturlandes højt udviklede Sprog.

(<sp>Litt</sp>.: <sp>Sprogets Historie</sp>: <sp>N. M.
Petersen</sp>, »Det danske, norske og sv. Sprogs
Historie« I [1829; naar kun til Aar 1700]; <sp>L.
Wimmer</sp> i »Nordisk Konversationsleksikon«
[3. Udg. 2. Bd 1885; kortfattet Oversigt];
<sp>Verner Dahlerup</sp>, »Det danske Sprogs
Historie i almenfattelig Fremstilling« [1896].

<sp>Ordbøger</sp>: Dansk Ordbog, udg. under
Videnskabernes Selskabs Bestyrelse, I—VIII
[1793—1905]; <sp>Chr. Molbech</sp>, »Dansk Ordbog«, I—II
[1833, 2. Udg. 1859]; <sp>B. T. Dahl</sp> og <sp>H.
Hammer</sp>, »Dansk Ordbog for Folket«, I—II
[1907—1914]; om haandskrevne Ordbøger og
Ordbogssamlinger, se <sp>I. Levin</sp>, <sp>M. Moth</sp> og <sp>Fr.
Rostgaard</sp>; <sp>Haandordbøger</sp> [især til
Retskrivningsbrug] af <sp>Sv. Grundtvig</sp> [1872 og
oftere] og <sp>V. Saaby</sp> [1891 og oftere].
<sp>Fremmedordbog</sp> af <sp>L. Meyer</sp> [1837 og
oftere].

<sp>Synonymik</sp>: <sp>B. G. Sporon</sp>, »Enstydige
danske Ords Bemærkelse« [1778 og oftere]; <sp>P.
E. Müller</sp>, »Dansk Synonymik« [1829, 3. Udg.
1872].

<sp>Sproglære</sp>: Om ældre Grammatikere, se
<sp>H. Gerner</sp>, <sp>J. Høysgaard</sp>, <sp>E.
Pontoppidan</sp>, <sp>P. Syv</sp>. — Senere Værker: <sp>J.
Baden</sp>, »Forelæsninger over det danske Sprog«
[1785 og oftere]; <sp>W. H. F. Abrahamson</sp>,
»Versuch einer vollständigen dänischen
Sprachlehre« [1812]; <sp>S. N. J. Bloch</sp>, »Fuldstændig
dansk Sproglære« [1817]; <sp>R. Rask</sp>, <i>A
Grammar of the danish language</i> [1830]; <sp>N. M.
Petersen</sp>, »Dänische Sprachlehre« [1830]; <sp>E.
Jessen</sp>, »Dansk Sproglære« [1868]; <sp>H. H.
Lefolii</sp>, »Sproglærens Grundbegreber« [1871];
<sp>Kr. Mikkelsen</sp>, »Dansk Sproglære med
sproghistoriske Tillæg« [1894]; <sp>H. G. Wiwel</sp>,
»Synspunkter for dansk Sproglære« [1901]; <sp>J.
Byskov</sp>, »Dansk Sproglære« [1910].

Til Brug for <sp>Udlændinge</sp>: <sp>Th.
Möbius</sp>, »Dänische Formenlehre« [Kiel 1871]; <sp>S.
Broberg</sp>, <i>Manuel de la langue danoise</i>
[Kbhvn 1882]; <sp>J. V. Lindgren</sp>, »Dansk och
norsk grammatik« [2. Udg. Sthlm 1915]; <sp>P.
Groth</sp>, <i>A danish and dano-norwegian
Grammar</i> [Kria 1895]; <sp>G. Frisoni</sp>, <i>Grammatica
della lingua danese-norvegiana</i> [Milano 1900].

<sp>Lydlære</sp> m. m.: <sp>I. Levin</sp>, »Dansk
Lydlære og dansk Kønslære« [1844]; <sp>A. Torp</sp> og
<sp>Hj. Falk</sp>, »Dansk-Norskens Lydhistorie« [Kria
1898]; <sp>Otto Jespersen</sp>, »Modersmålets
Fonetik« [1906].

<sp>Metrik</sp>: <sp>C. A. Thortsen</sp>, »Forsøg til en
dansk Metrik« [1833—34]; <sp>E. v. d. Recke</sp>,
»Principerne for den danske Verskunst« [1881];
<sp>Samme</sp>, »Dansk Verslære« [1885]; <sp>O.
Jespersen</sp>, »Den psykologiske Grund til nogle
metriske Fænomener« [i »Oversigt over det kgl.
danske Vidensk. Selsk.'s Forhandlinger« [1900].

<sp>Syntaks</sp>: <sp>Hj. Falk</sp> og <sp>A. Torp</sp>,
»Dansk-Norskens Syntax« [1900]; <sp>Kr. Mikkelsen</sp>,
»Dansk ordføjningslære« [1911].
<sp>Orddannelseslære</sp>: <sp>N. M. Petersen</sp>, »Dansk
Orddannelseslære« [1826]. <sp>Ordforraad</sp>: <sp>K. J.
Lyngby</sp>, »Forøgelsen og udviklingen af det
danske sprogs ordforråd efter Holbergs tid« [i
»Tidsskr. for Philologi og Pædagogik«, V, 1864];
<sp>N. M. Petersen</sp>, »Dansk Litteraturhistorie«
[2. Udg., V. [1], 101 ff. V, [2] 102 ff.]; om
<sp>nydannede Ord</sp> i 19. Aarh.: <sp>H. Dahl</sp>, »Dansk
Hjælpeordbog« [1875]; hele <sp>Ordforraadets
Oprindelse</sp>: <sp>Hj. Falk</sp> og <sp>A. Torp</sp>,
»Etymologisk Ordbog over det norske og det danske
Sprog«, I—II [1903—06]; om
<sp>Folkeetymologi</sp>: <sp>Kr. Nyrop</sp>, »Sprogets vilde Skud«
[1882]; om <sp>Betydningsudvikling</sp>:
<sp>Sammes</sp>, »Ordenes Liv« [1901]; <sp>Retskrivning</sp>:
<sp>R. Rask</sp>, »Forsøg til en videnskabelig dansk
Retskrivningslære« [1826]; <sp>R. Nyerup</sp>, »Det
danske Sprogs Retskrivningstheorier« [1805]; <sp>V.
Boberg</sp>, »Den danske retskrivnings historie
i de sidste 200 år« [1895]. Mange Afh. om Dansk
i ældre og nyere Tid især i
<sp>Tidsskrifterne</sp>: »Tidsskr. f. Philologi og Pædagogik« I—X
[1860—73]; »Nord. Tidsskr. f. Filologi«. Ny Rk.
I—X [1874—92], 3.—4. Rk. [1892 ff.]; »Aarbøger
f. nordisk Oldkyndighed og Historie« [1866 ff.];
»Blandinger til Oplysning om dansk Sprog i
ældre og nyere Tid«, udg. af
Universitets-Jubilæets danske Samfund, I—II [1881 ff.]; »Arkiv
f. nordisk Filologi« I—IV [1883—88]; »Arkiv för
nordisk filologi. Ny följd«, I ff. [1889 ff.];
»Dania«, I-X [1890-1903]; »Danske Studier« [1904
ff.]; Fremdeles Afh. i »Det philologisk-historiske
Samfunds Mindeskrift« [1879]; <i>Opuscula
philologica</i>. Mindre Afh. udg. af philol-hist.
Samfund [1887]; »Festskrift til Vilh. Thomsen«
[1894]; »Festskrift til H. F. Feilberg« [1911]).
<i>V. D.</i>
